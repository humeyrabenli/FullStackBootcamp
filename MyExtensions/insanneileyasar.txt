Tolstoy 28 ağustos 1828’de Tulainde Yasnaya Polyana’da
doğdu. Annesi çok küçükken öldü. Babası ve kardeşleriyle
yaşadığı aile topraklarında Rus kırsal yaşamını erkenden
tanımış oldu. On beş yaşında Voltaire’i ve üstünde kalıcı bir
etki bırakacak olan Rousseau’yu okudu. 1847’de
üniversiteden ayrılarak köylülerine yararlı olmak amacıyla
dönüp, Yasnaya Polayana’ya yerleşti.
 Genç Tolstoy, dört yıl süren acılardan ve yaşamın anlamını
sorgulamalardan sonra 1851’de yaşadıklarından tatmin
olmayarak Kafkasya’ya gidip topçu teğmeni oldu. Edebiyat
çalışmalarına da gerçek anlamda burada başladı.
 Dağıştan ve Çeçenistan’ın Rus Çarlığı’na bağlanması
üzerine yerli halkın gösterdiği tepkileri, Tolstoy “Kazaklar”
adlı hikayesinde anlatır. Kırım Savaşı sırasında Sivastopol’da
bölük komutanı olarak, kuşatılmış şehrin en tehlikeli
kesiminde bulundu ve yaşadıklarını “Sivastopol” adlı eserinde
anlattı. Onun savaş sahnelerini, roman kişilerinin algılarına
dayanarak anlatması ve bütün bir savaş mekanizmasını
ahlakın prizmasından geçirmesi büyük bir yeniliktir.
 Tolstoy’un yayımlanan ilk kitabı “Çocukluk”un ne
Kafkasya’yla ne de Kırım’la ilgisi vardır. Tolstoy bu kitapta
çocukluk anılarına geri döner, Yasnaya Polyana’daki
yaşamdan sahneler canlandırır. Bu hikayeyi gönderdiği
 Sovremennik dergisinin yönetmeni şair Nekrasov, derhal
yayımlamaya karar verir. Böylece ilk hikayesinin
yayımlanmasından sonra, peş peşe çıkan “İlk Gençlik” (1854)
ve “Gençlik” (1857) ile Tolstoy, dönemin en tanınmış
yazarları arasında yer alır.
  Bu üçleme içinde geçmiş yıllara duyulan özlemden,
çocukluğun masumiyetinden, dünyayı keşfedişteki tazelikten
çok daha fazlasını barındırır. Tolstoy’un gelecekteki
eserlerinin taşıyacağı bütün özgünlüğü, özellikle de
özeleştiriye olan eğilimini tohum halinde içerir.
Delikanlılığında daima doğru hareket etmek amacıyla
entelektüel ve moral yeteneklerinin gelişmesi için bir program
hazırlamayı tasarlar. On dokuz yaşından başlayarak en küçük
eylem ve düşüncelerini didik didik edip eleştirdiği bir günlük
(tüm yaşamı boyunca sürecek ve binlerce sayfa olacak) tutar.
Tolstoy’un gelişim çizgisini defalarca saptıracak derin
krizlere karşın, onun kişisel ütopyası çok erken oluşur. Bu
sayede bireyin manevi mükemmelliğinin kötülük ve yalanla
daha iyi baş edebileceği, çünkü bu konuda toplumsal
reformların bile yetersiz kalacağı, toplumun insanı
yozlaştırdığı şeklindedir. 1856’da bu aykırı düşünceyi sonuna
kadar götürerek, “sanat sanat içindir” görüşünü savunan bir
grup kuramcıyla yakınlık kurar.
  Ertesi yıl, İsviçre’yi, Fransa’yı, Almanya’yı dolaştı ve bu
arada “İki Süvari Subayı” ve “Üç Ölüm”ü yazdı. Rusya ile
karşılaştırıldığında Batı Avrupa’da egemen olan toplumsal
özgürlük onu adeta çarptı, ama çok geçmeden madalyonun
öteki yüzünü, ilerlemenin olumsuz yanlarını da fark etti.
Yasnaya Polyana’ya dönüşü, kölelerin özgürleştirilmelerinden
hemen önceye rastlar. 1853’ten 1863’e kadar, on yıl boyunca
şiirsel eserlerinden biri olan “Kazaklar” üzerinde çalıştı.
 Olenin adında soylu bir delikanlı, sürdüğü yaşamdan son
derece bezmiş olarak, 1851 ilkbaharında Kafkasya’ya gider.
Tolstoy burada Doğu’yu konu alan edebiyatın büyük
çoğunlukla bulandığı egzotizmin tersine, neredeyse etnografik
bir ayrıntı zenginliğiyle bir Kazak köyündeki yaşamı aktarır.
Yazara çok benzeyen, kendisini büyüleyen bu dünyaya
karışmayı başaramayan ve ayrılık zamanının gelip çattığını
hisseden Olenin’le Tolstoy bir huzursuz kişilikler
topluluğunun ilk halkasını oluşturur.
 Tolstoy, 1859’da bir bunalımın eşiğindedir. İyilik yapabilme
olanağına kavuşacağına inandığı huzurlu kır yaşamına olan
özlemini dile getirmeye çalıştığı, alaycı başlığıyla “Aile
Mutluluğu”nun yayımlanması, aslında cesaretini kırmıştır. 9
ekim tarihli yazısında şunları itiraf eder: “Artık bir yazar
olarak     hiçbir   değerim      yok.    Yazmıyorum,        ‘Aile
Mutluluğu’ndan beri hiçbir şey yazmadım ve sanırım
yazamayacağım da.”
 Böylece, 1859’dan 1862’ye kadar tüm zamanını Yasnaya
Polyana’lı köy çocukları için okul kurmakla geçirdi. Bu arada
Yasnaya Polyana adlı pedagojik bir dergi çıkartmaya başladı.
Tolstoy, köylü reformları yılları süresince sulh yargıçlığı yaptı
ve pek çok anlaşmazlıkta köylülerle soylular arasında
arabuluculuk görevini üstlendi.
 1862’de Sofya Andreyevna Bers’le evlendi ve üç çocuğu
oldu. Düğününden önce, aşklarla dolu geçmişini bilmesi için
geline günlüğü okutması bu evliliği tehlikeye soktu. Daha
sonra Sofya Andreyevna’da Tolstoy’un önerisi üzerine,
neredeyse sadece onunla ilişkilerine adanmış bir günlük tuttu.
Eşler günlüklerini birbirlerine okuttular, hatta Tolstoy eşinin
defterine notlar düştü. Sofya Andreyevna’nın, Tolstoy’un
kitaplarının sansürce yasaklanması üzerine, bizzat
 Moskova’ya çarın huzuruna çıkacak kadar ailesine bağlılığını
gösterdiği mutlu bir evliliğe karşın, Tolstoy kendi dünya
görüşüyle çelişen aile yaşamından soğudu. 1863’te on yıl
sürecek olan “Savaş ve Barış”ı yazmaya başladı. Bu anıt eser,
yazarın Sivastopol Savaşı’nda Rus birliklerinin uğradığı
bozguna, bu birliklerin aptalca yok oluşuna tanık olduğu bir
dönemde tasarlanmıştı. Elbette bu dönemin seçilmesinde,
tarihten öç alma, Rusya’ya bir bozgun yerine zafer sunma
isteğinin yattığı gözden kaçmamaktadır. Tolstoy, Napolyon’a
karşı yapılan savaşın, halk içinde bulduğu desteği göstermek
isterken, bu savaş hakkında, zaman zaman tanıklıklarla bile
çelişen yeni bir değerlendirmeyi kabul ettirmeyi başarır.
Tolstoy bu kitabına başladığında, 1856’da geçen, Sibirya’ya
sürülen Dekabristlerin dönüşünü konu alan bir hikaye
yazmayı düşünüyordu. Ama başlangıçtaki tasarısından
vazgeçerek sadece kahramanın yaşamında bir dönüm noktası
olan olayı değil (1825 ayaklanması) 1812 anavatan savaşıyla
aynı döneme rastlayan gençlik yıllarını da anlatmaya karar
verir. Tolstoy hikayesine bir bozgunu anlatmakla başlamayı
tercih etti; romandaki olaylar 1805’te başlıyordu.
  “Savaş ve Barış” alışılmış sınırlandırmaların dışında kalan
bir eserdir. Ne psikolojik, ne de tarihi bir romandır, ne sosyal
bir kronik ne de üst sınıfların yaşamının sergilenmesidir;
hepsinden bir şeyler vardır. Yayımlandığında çok çeşitli
tepkilere neden oldu. Gerçekleri çarpıtmakla suçlandı, Çar
Aleksander bile Tolstoy’un her şeyi birbirine karıştırdığını
söyledi. Tolstoy’un vatanseverlik ve kahramanlık anlayışına
tepki gösteren savaş gazileri romanı kınadılar. Tolstoy’un
romanın biçimine hâkim olamadığını ileri sürdüler. Bu arada
ilericiler, kadının bağımsızlığı yolundaki düşüncelere karşı
çıkışı veya geçmişe olan bağlılığı yüzünden onu şiddetle
 eleştirdiler. Yazar, “Savaş ve Barış”ta halk fikrine, “Anna
Karenina”da (1877) aile fikrine önem verdiğini söyler. Bu
“Savaş ve Barış”ta aile fikrine yer verilmediği veya “Anna
Karenina”nın sorunsalının sadece aile içinden kaynaklandığı
anlamına gelmez. İki roman arasında on yıllık bir zaman farkı
vardır; ne Tolstoy aynı Tolstoy’dur, ne de Rusya aynı
Rusya’dır. Yazar romanda ilerledikçe, başlangıçtaki kendini
mahva sürükleyen evli bir kadın fikri, genişleyip derinleşir.
Burada Tolstoy’a en yakın kişilik Constantin Levin’dir.
Tolstoy’da onun gibi köylüleriyle ekin biçecektir, üstelik
Levin’in arazisi de Yasnaya Polayana’ya çok benzemektedir.
İki kahraman (Anna ve Levin) neredeyse hiç karşılaşmazlar,
birbirlerine paralel mekanlarda yaşarlar. Bu da eleştirmenlerin
Tolstoy’u konuyu inşa etmede yetersizlikle suçlamasına yol
açmıştır. Tolstoy bu eleştirileri şöyle yanıtlar: “Tam tersine
eserimin mimarisinden gurur duyuyorum, tonozlar öylesine
kavuşuyorlar ki, şatonun nerede olduğu bile görülemiyor.”
 Tolstoy, 1880’de yeniden büyük bir ruhsal bunalıma
yakalandı ve bunu, “İtiraflarım” (1882) adlı hikâyesinde şöyle
anlattı: “Çevremizdeki yaşamla ilişkimi tamamen kestim.”
Toprağı işlemeye başladı, malını mülkünü dağıttı, dünyanın
değişmesinin bireysel kol emeğiyle gerçekleşebileceğine
inandı, şiddete karşı çıkıp, barışı savundu, ve Yasnaya
Polyana’dan hiç ayrılmadı. Bu dönemde yazdıklarında
gerçeği arayış en ön plandadır: “Efendi ile Uşak”, “Karanlığın
Kudreti”, “Sanat Nedir?”, pek çok halk masalı, felsefi ve
ahlaki eserler, “Neye İnanıyorum”, “Dogmatik İlahiyatın
İncelenmesi”, “Kilise ve Devlet”, “Tanrının Ülkesi Senin
İçindedir”, “İvan İlyiç’in Ölümü” Bu dizinin en başarılı
hikayesi kuşkusuz “İvan İlyiç’in Ölümü”dür. Kahraman bir
memurdur, hep herkes gibi yaşamayı isteyen bir adamdır.
 Ancak ölüm döşeğinde hayatının ne kadar boş geçtiğini anlar.
Tolstoy büyün hayatının, işinin, ailesinin bir aldatmacadan
başka bir şey olmadığını gören bir insanın manevi acılarını
sergiler.
 Tolstoy, “Kröyçer Sonat”ta (1889) evliliğin gerçek
duyguların taklidinden başka bir şey olmadığı sıradan bir
ailenin dramını ele alır. Pozdnyçev’le karısın arasında körü
körüne bir cinsellikten başka hiçbir bağ yoktur. Pozdnyçev’in
kıskançlığı onu cinayete sürükler; karısını öldürür. Tolstoy’un
o dönemde geliştirdiği ve dünyadan el etek çekmeyi, bedeni
reddi hatta bedenden nefreti savunan cinsellikle ilgili
kuramların, çelişki ve sınırlarını görüyoruz. “Şeytan ve Serge
Baba” adlı hikayelerde de aynı tema sürer.
 Tolstoy, 1890’ların başında dünyaya yeni bakışını dile
getirme ihtiyacını duydu ve uzun yıllar “Diriliş” adlı eseri
üstünde çalıştı. Kitap dokuz yıl sonra, 1899’da yayımlandı.
Burada ana konu, soylu sınıftan Nehliyudov tarafından baştan
çıkarılıp terk edilen Katyuşa Moslova adlı yoksul bir genç
kızın yaşadıklarıdır. Katyuşa’ya mahkemede rastlayan (kız
hırsızlık ve cinayetle suçlanmaktadır) Nehliyudov hayatını alt
üst edecek bir sarsıntı geçirir. Romanın ilk sürümünde
Nehliyudov, Katyuşa’yla evlenir. Son ve yayımlanan
biçimindeyse, her iki kahramanda kendi kurtuluşlarının
arayışı içindedirler; Katyuşa sürgündeki bir devrimci ile
yakınlık kurarken, Nehliyudov kendini İncil okumaya verir.
Buna rağmen, 24 şubat 1901’de Yüksek Kilise Meclisi
Tolstoy’u sapkınlık ve ateizmle suçlayarak aforoz etmiştir.
 1912’de ölümünden sonra yayımlanan ve son eserlerinden
biri olan “Hacı Murat”ta, Tolstoy, Kafkasya anılarına geri
döner.
   Gerçeği arayışı, yaşamının sonunda onu evinden ve
karısından kaçmaya ve Kafkasya’ya gitme niyetiyle trene
atlamaya sürükledi. Ama çok hastalandı ve kırsal kesimde bir
tren istasyonunda, Astapovo’da 7 kasım 1910’da öldü.
Cenaze töreni, ülkenin dört bir yanından gelen on binlerce
insanın bir araya geldiği ulusal bir gösteriye dönüştü.
  Tolstoy sadece yazar olarak değil, düşünür olarak da
insanları derinden etkilemiştir. Onun ilkesine göre yaşamak
için Tolstoy’cu topluluklar oluştu, ne var ki bunlar devrimden
sonra zulme uğradı.
  “Hikayelerimin kahramanı, yüreğimin bütün gücüyle
sevdiğim, bütün güzellikleri içinde anlatmaya çalıştığım ve
hep güzel olan, güzel kalan ve hep güzel kalacak olan
gerçektir” Lev Nikolayeviç Tolstoy, ülkesinde köylüler
yararına yaptığı sosyal ve pedagojik çalışmalarına hiç ara
vermeden, Rus edebiyatına “Savaş ve Barış”, “Anna
Karenina” gibi iki en güzel şaheser kazandıran zengin edebi
yaratılarında, ahlaki mükemmellik idealini bu sözlerle dile
getirmeye çalışıyordu.
         İNSANA NE KADAR TOPRAK LAZIM?

  Şehirde yaşayan ve bir tüccarla evli olan abla, köydeki kız
kardeşini ziyarete gitmişti; kardeşi ise bir köylüyle evliydi.
Semaver başında toplandıklarında, abla kent hayatının güzel‐
liklerinden, yaşamlarının ne kadar rahat olduğundan, ne kadar
güzel giyindiklerinden, çocukların şık elbiseler giyinip kuşan‐
dıklarından, lezzetli yiyecekler yiyip tiyatrolara, eğlencelere
nasıl gittiklerinden bire bin katarak söz etmeye başladı.
  Kız kardeş, bu sözlere alındı ve sonra da alsatçı kocasının
hayatını yerin dibine batırıp köy yaşamını ne çok beğendiğini
anlatmaya koyuldu: “Yaşadığım hayatı sizinkiyle değiştir‐
mem!..” dedi. “Kaba bir hayatımız olabilir ama en azından
kafamız rahat. Bizden daha iyi yaşadığınız doğru, evet, ne var
ki gereksinimlerinizden daha çoğunu kazanmanıza karşın, her
şeyinizi bir anda yitirebilirsiniz. Atasözünü duymuşsundur:
‘Kârla zarar kardeştir.’ Bu gün ekonomik durumu iyi olanlar,
bir bakmışsın yiyecek ekmeğe muhtaç olmuş. Bizim hayatı‐
mız daha güvenli. Belki o kadar imrenilesi değil fakat çok
varlıklı olmasak da yiyecekten yana sıkıntımız yok.”
  Abla alaylı bir sesle:
  “Elbette bu yiyecekleri domuzlarla ve ineklerle yemek ister‐
sen. Sen kibarlıktan ne anlarsın! Kocan ta şafaktan günbatım‐
 larına kadar çalışsın, siz de çocuklarınızla beraber gübrelerin
üzerinde yaşamaya devam edin!”
 Küçük kardeş:
 “O kadar önemli mi bu?” dedi. İşimizin kaba ve yorucu ol‐
duğuna sözüm yok; fakat güvenli. Kimselere avuç açmadan
yaşayabiliyoruz. Peki siz? Kentleriniz türlü yüz kızartıcı şey‐
lerle dolu; bugünlerde pek sorun yaratmaz ama peki ya gele‐
cekte? Kocan kumarla, içki ya da kadınla yoldan çıkarsa?..
Her şey mahvolmaz mı o zaman? Böylesi şeylerle sık sık kar‐
şılaşmıyor musun?
 Aile reisi Pahom, uzandığı şöminenin üstünden kadınların
konuşmalarına kulak veriyordu.
 ‘Harfiyen öyle!..’ diye geçirdi içinden. ‘Biz köylü kısmı, ço‐
cukluktan başlayarak toprağı ekip biçmeye o kadar kaptırdık
ki böylesi şeyler düşünmeye vaktimiz kalmıyor. Kaygılandı‐
ğım tek şey, toprağımızın az olması. Eğer daha fazla tarlam
olsaydı, kimselerden korkmazdım.’
 Abla kardeş çaylarını bitirince giysilerden söz etmeye başla‐
dılar; sonra da bulaşıklarını yıkayıp yattılar.
 Ne var ki şeytan, şöminenin yanında durup bütün konuşma‐
ları dinlemişti. Köyde yaşayan kadının kocasını övmesinden,
adamınsa daha fazla arazisi olsa kimselerden korkmayacağını
düşünmesine sevinmişti.
 ‘Oyun başlıyor...’ diye düşündü şeytan. İstediğin kadar top‐
rak verip seni egemenliğime alacağım.
 Köyün yakınında, yaklaşık üç yüz dönümlük çok büyük bir
toprağa sahip bir hanımefendi yaşıyordu. Köylülerle hiçbir
sorunu olmamıştı bu kadının ama, yanına eski bir askeri ya‐
naşma olarak alınca işler bozuldu. Bu yanaşma, kestiği para
cezalarıyla herkese yaka silktiriyordu.
  Pahom, elinden geldiğince özenli olmaya çalıştıysa da başı‐
na sürekli aynı şey geliyordu; atı hanımefendinin yulaflarına
dalıyor veya bir ineği hanımefendinin bahçesine giriyor, da‐
naları hanımefendinin otlaklarında otluyor, o da bütün bunlar
için para cezasıyla karşılaşıyordu.
 Söylene söylene cezayı ödeyen Pahom, öfkeyle gittiği evin‐
de, bütün acısını karısından çıkarıyordu. Bütün yazı, yanaşma
yüzünden kötü geçirdi Pahom. Kış gelip de sığırlar ahırdan çı‐
kamayınca ancak rahatlamıştı. Varsın hayvanların yiyeceğini
kendisi versindi, en azından derdi tasası yoktu.
 O günlerde başlayan dedikodulara göre, hanımefendi arazi‐
lerini satacaktı. Anayoldaki hanın sahibi, bu arazileri almak
için girişimlere başlamıştı. Bu haber, köylüleri çok kaygılan‐
dırmıştı. “Arazileri hancı alırsa” diyorlardı, “Kesilecek ceza‐
larla, hanımefendinin yanaşmasını bile mumla aratır bize...
Hepimizin geçimi o arazilerden.”
 Köylüler toplaşıp hanımefendiye giderek arazilerini hancıya
satmamasını isteyip daha yüksek bir bedel önerdiler. Hanıme‐
fendi arazilerini onlara bırakmaya razı oldu. Sonraları köylü‐
ler, kendilerinin bütün arazileri alması için uğraşmaya başla‐
dılar, böylece bütün toprakları ortaklaşa ekip biçebilirlerdi.
Bu konu hakkında tartışmak için kaç kez bir araya geldilerse
de bir çözüme ulaşamadılar; şeytan araya nifak tohumları ek‐
mişti çünkü. Nihayet bu toprakları her birinin alabileceği öl‐
çüde paylar hâlinde alması kararına vardılar. Hanımefendi on‐
ların bu önerisine de ‘evet’ dedi.
 Aradan biraz zaman geçince Pahom komşularından birinin
elli dönüm arazi aldığını, paranın yarısını hemen, kalanını bir
yıl sonra ödeyeceğini duydu; içi hasetle doldu.
 “Vay canına!” dedi içinden, arazilerin hepsi elden çıkarılı‐
yor, bense bir karışlık yer bile alamayacağım.”
  Gidip karısıyla konuştu:
 “Herkes alıyor...” dedi. “Ne yapıp edip yirmi dönüm de biz
almalıyız. Geçim yükü giderek ağırlaşıyor. Şimdiki yanaşma,
kestiği cezalarla iflahımızı kesiyor.”
 Biraz toprağı nasıl alabileceklerini düşünüp taşınmaya başla‐
dılar. Yüz ruble biriktirmişlerdi. Bir tay ve biraz arı sattılar.
Oğullarını para kazanması için gurbete yolladılar; Pahom’un
maaşını da önceden alıp kayınbiraderine de birazcık borçla‐
ndıktan sonra, arazi için ödeyecekleri paranın yarısını denk‐
leştirdiler.
 Parayı yanına alan Pahom biraz ağaçlı, kırk dönümlük bir
yer beğendi. Hanımefendiyle fiyatta anlaşıp tokalaştılar; Pa‐
hom, hanımefendiye biraz kaparo verdi. Kalan borç için de
kente inip senet hazırladılar. Pahom yarısını peşin, yarısını da
iki yıla yayarak ödeyecekti.
 Artık Pahom da arazi sahibi olmuştu. Borç aldığı tohumları
ekti topraklarına. O yıl ürün iyiydi; bir yılı bile bulmadan bü‐
tün borçlarını temizledi. Artık kendi arazisinin efendisiydi;
ekip biçiyor, sığırlarını kendi otlağına salıyordu. Boy atan mı‐
sırlarına veya çayırlarına bakmaya gittiğinde sevinçten yerin‐
de duramıyordu. Orada yeşeren her şey, onun gözüne daha
farklı, daha güzel görünüyordu. Önceleri bu arazilerin hiçbir
özelliği yoktu; fakat şimdi durum tamamen değişmişti.
 Pahom’un hayatından herhangi bir şikâyeti ve yakınması
yoktu. Eğer komşu köydekiler onun mısır tarlasından ve otla‐
ğından geçmese keyfi mükemmel olacaktı. Kibarca uyardı
birkaç kez fakat köylüler aldırış bile etmediler. Bu yetmezmiş
gibi, köyün çobanı da ineklerini onun otlaklarına salıyor, hatta
geceleri dışarıda bırakılan atlar onun mısırlarına dalıyordu.
Pahom, kaç kez onları dışarı dehlemiş, sahiplerini ikaz etmiş,
kimseciklere dava açmamak için kendini zor dizginlemişti.
 Günün birinde dayanamadı ve mahkemeye şikâyet dilekçesi
verdi. Köylülerin topraksız olduğunu, bütün meseleye bunun
neden olduğunu, özellikle yapmadıklarını aslında biliyordu;
fakat şöyle düşünmeden edemiyordu:
  “Ben buna göz yumamam; aksi takdirde iliğimi kuruturlar.
Bir yolunu bulup onlara günlerini göstermeliyim.”
  Onları mahkemeye verip günlerini gösterdi; yetmedi, tekrar
mahkemeye yollandı ve bunun sonucunda birkaç köylü para
cezası ödemeye mahkûm edildi. Aradan biraz zaman geçince
Pahom’un komşuları kinlenmeye başladı. Kimi zaman hay‐
vanlarını bilerek onun tarlalarına saldılar. Köylülerden biri,
gece vakti, Pahom’un ağaçlığına gidip birkaç körpe ıhlamuru
bile kesti. Ağaçlığının yanından geçen Pahom’un dikkatini
beyaz bir şey çekti; birkaç adım yaklaşınca, ıhlamur ağaçları‐
nın sadece köklerinin kaldığını, az ileride de kabukları sıyırıl‐
mış ağaçların olduğunu fark etti, çok öfkelendi.
  “Kestiği bir tek ağaç olsa, dert değil...” diye geçirdi içinden.
“Aşağılık herif bir sürü ağaç kesmiş. Yapanı bir elime geçir‐
sem, lime lime edeceğim.”
  Sürekli, bunu yapanın kim olduğuna kafa yordu. Nihayet,
‘Kesinlikle Simon yapmıştır; başka kimse olamaz!..’ diye
düşündü.
  Gidip Simon’un çiftliğine baktı; bir şey göremedi ama Si‐
mon’un yaptığına dair kararı da değişmedi. Bir dilekçe yazıp
mahkemeye verdi. Simon duruşmaya çağırıldı. Davaya bir da‐
ha bakıldı, onun yaptığına dair kanıt bulunmadığı için salıve‐
rilmesi kararı alındı. Pahom’un gözünde, uğradığı haksızlık
büyümüştü; bütün öfkesini köy heyetine yansıttı:
  “Hırsızlar size rüşvet veriyor...” dedi. “Namuslu kişiler ol‐
saydınız, hırsızı serbest bırakmazdınız!..”
  Pahom kavga etmedik kimse bırakmadı. Evini kundaklaya‐
caklarına dair sözler de çalınıyordu kulaklarına. Elindeki ara‐
ziler çoğalmasına karşın, toplumdaki saygınlığı zarar gördü.
Aradan geçen zaman içinde, pek çok kişinin yeni bölgelere ta‐
şınacağı söylentisi çıkmıştı.
 “Topraklarımdan ayrılmama gerek yok...” diye geçirdi için‐
den. “Birileri taşınırsa, bizim yerimiz bollaşır. Onların sattığı
toprakları alır arazilerimi genişletirim. Hayatım iyice kolayla‐
şır. Hem bu hâlimin çok iyi olduğu falan yok.”
 Pahom, bir gün evinde otururken yolu köye düşen bir çiftçiyi
konuk etti. Köylüyü ağırlayan Pahom, ona nereli olduğunu
sordu. Köylü, Volga’nın diğer tarafından geldiğini, orada ya‐
şadığını belirtti. Pahom bununla ilgilenince adam pek çok ki‐
şinin oraya taşındığını söyledi. Bu köyden de oraya taşınanlar
varmış. Topluluğa katılmışlar; adam başı yirmi beş dönüm
arazi dağıtılmış. Toprak bire bin veriyormuş. Oraya sadece
üstündeki gömlekle gelen köylü, artık altı at, iki inek sahibiy‐
miş. Pahom’un içine kıskançlık ateşleri dolarken “Farklı bir
yerde de adam gibi yaşamak mümkünken burada neden sefil
olayım? Buradaki arazilerimi satıp alacağım parayla orada ye‐
ni bir hayat kurarım. Bunca kalabalık bir yerde insanın başı
hiçbir zaman dertten kurtulmaz. Yine de önceden gidip bir ba‐
kayım...” diye düşündü.
 Baharın son günlerinde yola çıktı. Bir vapura binip Volga üs‐
tünden Şamara’ya geçti, yaklaşık üç yüz mili de yürüyerek
geçip adamın sözünü ettiği yere vardı. Orada gördükleri, ada‐
mın anlattıklarını doğruluyordu. Herkese yetecek kadar arazi
vardı; her köylüye yirmi beş dönümlük ortaklaşa ekilip biçile‐
cek arazi verilmişti. İsteyenler parasını ödeyip bu topraklara
daha ucuza sahip olabiliyordu. Durumu yerinde inceleyen Pa‐
hom, sonbahara doğru evine dönüp, her şeyini satıp savmaya
 başladı; arazisini ve hayvanlarını sattı. Topluluk üyeliğinden
çıktı. Bahar gelinceye dek bekleyip ailesiyle beraber yeni va‐
tanlarına doğru yola düştüler.
  Pahom, yeni yurtlarına geldiği sıralarda, büyük bir köyün
topluluğuna alınmaları için başvurdu. Gerekli evrakları dü‐
zenleyip ihtiyar heyetine verdi ve onlardan üyelik belgesini
aldı. Kendisinin ve oğullarının işlemesi için beşer hisseden
yüz yirmi beş dönüm arazi emirlerine verildi. Pahom, gereken
bina eklentilerini yaptı. Artık eskisinden üç kat daha fazla ara‐
ziye sahipti. Toprak, mısır ekmeye epeyce uygundu. Durumu
eskisine göre çok daha iyiydi. Geniş meraları, ekilip biçilebi‐
lir toprakları vardı. Besleyebileceği inek sayısı sınırsızdı.
  Pahom, ilk zamanlar hayatından memnundu; ama bir süre
sonra, buradaki topraklarını da az bulmaya başladı. İlk yıl, or‐
tak arazilerden hissesine düşen toprağa buğday ekip bol ürün
aldı. Bu yıl da buğday ekmek niyetindeydi fakat ortak arazile‐
ri yetersizdi. Zaten işlediği topraklar da buğday ekimine ayrıl‐
mamıştı; çünkü o bölgede sadece hiç sürülmemiş nadaslı top‐
raklara buğday ekilebiliyordu. İki yılda bir buğday ekilen ara‐
ziler, üzerlerindeki otlar büyüyünceye kadar nadasa bırakılı‐
yordu ve böylesi arazilere talep fazla, toprak yetersizdi. Bu
yüzden sürekli kavgalar çıkıyordu. Hâli vakti yerinde olanlar
buralara buğday ekmek istiyor, yoksullarsa buraları satmayı,
en azından ödeyecekleri vergileri çıkarmayı istiyorlardı. Pa‐
hom, daha fazla buğday ekmek isteyenlerdendi; tutup bir al‐
satçıdan bir yıllık toprak kiraladı. Ekebildiğince buğday ekti;
ürün bire bin verdi ama bir mesele vardı: Arazi, köye çok
uzaktı. Buğdayların neredeyse on kilometre kadar taşınması
gerekiyordu. Aradan biraz süre geçtiğinde Pahom, kimi alsat‐
çıların uzak çiftliklerde yaşayıp servet edindiklerini fark edin‐
ce, “Tapusu bende olan biraz arazi alsam, üzerine bir çiftlik
 evi yaptırsam her şey yoluna girerdi...” diye düşündü. Bu me‐
seleye günlerce kafa yordu.
  Üç yıl boyunca toprak kiralayıp buğday ekmeyi sürdürdü.
İyi ürün alıyordu ve para bile biriktirebiliyordu. Aslında hiç
yakınmadan yaşayıp gidebilirdi ama her yıl toprak kiralamak
için ter dökmek gözünü yıldırmıştı. İyi araziler olduğu bilinen
yerlere köylüler hemen doluşuyor ve bir anda satılıyordu. Eli‐
nizi çabuk tutmadığınızda hava alıyordunuz. Üçüncü yıl, baş‐
ka bir çiftçiyle birlikte çayır kiraladılar; aralarında anlaşmaz‐
lık baş gösterip de çiftçiler dava ettiklerinde, orayı da sürmüş‐
lerdi. Davayı kaybettiler, paraları ve emekleri boşa gitti.
  Pahom, ‘Kendi toprağım olsaydı, kimsecikler karışmadan
ekip biçerdim ve bunlarla uğraşmazdım...’ diye düşünüyordu.
  Pahom, kendisine toprak aramaya başladı; bin üç yüz dö‐
nümlük toprağı olan fakat eli darda olduğu için bu toprağı sat‐
mak isteyen bir köylüyle tanıştı. Kıran kırana pazarlık edip
yarısı peşin, yarısı senetle ödenmek koşuluyla bin beş yüz
rublede karar kıldılar. Geriye sadece sözleşme yapmak kal‐
mıştı. O sıralarda, yolu oradan geçen bir yabancı, atını yemle‐
mek için Pahom’un evine geldi. Pahom yabancıyla konuştu‐
ğunda, onun hayli uzaktan, Başkır’dan döndüğünü, oralarda
on üç bin dönüm toprağın sadece bin ruble olduğunu öğrendi.
Daha fazla bilgilenmek isteyen Pahom’a şunları söyledi ya‐
bancı:
  “Yapılacak en iyi şey, başkanlarla ahbap olmak. Ben yüz
ruble eden bir kadın elbisesi, halı, bir kutu çayı hibe ettim, şa‐
rap verdim; bunlar karşılığında, arazinin her bir dönümü iki
kapikten daha ucuza geldi bana.” Yanındaki tapuları gösteren
yabancı:
  “Topraklar bir ırmağın kıyısında; kan eksen can biter...” de‐
di.
   Art arda sorular soran Pahom’a,
  “Bir yıl yürüsen bile öbür ucuna gidemeyeceğin kadar, hepsi
de Başkırlar’a ait uçsuz bucaksız topraklar var. Başkırlar ko‐
yun gibidirler. Yok pahasına toprak alabilirsin onlardan.”
  “İşte...” dedi Pahom kendi kendine, “Bin ruble bayılıp bura‐
dan bin üç yüz dönüm alacağıma, hem de borçlanacağıma,
oraya gidip buradan aldığımdan on kat fazla toprak sahibi ola‐
bilirim.”
  Pahom, yabancıdan oralara nasıl gideceğini iyice öğrendi ve
adam çıkıp gittiğinde o da yola çıkmak için hazırlıklarını yap‐
tı. Karısını malını mülkünü koruması için köyde bırakıp yanı‐
na aldığı bir uşakla yola düştü. Yol üstündeki bir kasabada
mola verip çay, şarap ve yabancının söylediği diğer hediyeleri
alıp üç yüz milden uzun bir yol aldılar. Yedinci gün, Başkır‐
ların obasına vardılar. Yabancının anlattığı gibiydi buralar.
Başkırlar, bir ırmağın kıyısına kurdukları kıl çadırlarda yaşı‐
yorlardı. Toprakla uğraşmıyor, ağızlarına ekmek koymuyor‐
lardı. Hayvanları başıboş sürüler hâlinde öylece otluyordu.
Taylar, çadırların arka kısmında bağlı duruyor; kısraklar, yan‐
larına günde iki kez götürülüyordu. Tayların sütünden kımız
elde ediliyordu. Obanın bütün işlerini kadınlar yapıyordu. Er‐
keklerin tek yaptığı, bütün gün yan gelip yatmak, kımız, çay
içmek, kesilen koyunları yemek ve eğlenmekti. Çalışmayı
akıllarından geçirdikleri yoktu; kaba ve bilinçsizlerdi, Rusça‐
ları zayıftı fakat güleryüzlü insanlardı.
  Pahom’u görünce hemen çadırlarını boşaltıp çevresinde top‐
landılar. Bir çevirmen getirildi; Pahom, biraz arazi satın al‐
mak istediğini söyledi. Başkanları epeyce hoşnut görünüyor‐
du; Pahom’u en güzel çadırlardan birine buyur edip çay ve kı‐
mız ikram ettiler, yemesi için et getirdiler. Pahom da arabasın‐
 daki armağanları dağıttı. Aralarında konuşup çevirmenden
şöyle söylemesini istediler.
  Çevirmen, “Seni sevmişler; bizde konuğa iyi davranma gele‐
neği vardır. Sen bize armağanlar getirdin, bizi sevindirdin; biz
de seni sevindirmek isteriz. Söyle, sana ne versek hoşuna gi‐
der?”
  “Toprak...” dedi Pahom, “Toprak. Bizim oraların toprağı öy‐
le az, öyle çorak ki; ama sizin topraklarınız çok geniş ve ve‐
rimli...”
  Çevirmen bu sözleri çevirdi. Başkırlar kendi aralarında ko‐
nuşmaya başladılar. Ne konuştukları anlaşılmıyordu ama bel‐
liydi. Bir anda susup çevirmen konuşurken Pahom’a baktılar:
  “Getirdiğin armağanlar karşılığında, istediğin kadar toprak
alabileceğini söylüyorlar. Sen sadece neresini istediğini söy‐
le.”
  Başkırlar aralarında biraz daha konuşup tartıştılar. Pahom,
ne hakkında tartıştıklarını öğrenince, çevirmen kimilerinin
arazi meselesini Başkan’a sorup onun da fikrini almak gerek‐
tiğini, kimilerininse buna gerek görmediğini söyledi.
  Onlar tartışmalarını sürdürürlerken çadır kapısında, sırtında
kürk olan bir adam belirdi. Bir anda susup ayağa kalktılar.
Çevirmen:
  “Başkanımız geldi...” dedi.
  Pahom da hemen ayağa kalktı ve bir kadın elbisesiyle iki ku‐
tu çayı sundu. Başkan armağanları alıp onu baş köşeye buyur
etti. Başkırlar ona hemen bir şeyler anlatmaya koyuldular.
Başkan bir süre dinleyip susmalarını işaret ederek Pahom’a,
Rusça:
  “Neyi istersen al; bizde toprak bol...” dedi.
  ‘İstediğim kadarını nasıl alabilirim?’ diye geçirdi içinden
Pahom. ‘İşimi sağlam kazığa bağlamak için, tapu çıkarmalı,
 yoksa günün birinde orayı elimden alabilirler.’
  “Kibarlığınıza teşekkür ederim...” dedi Pahom. Sizde toprak
bol. Benim istediğim küçük bir bölüm. Fakat yine de aldığım
bölümün tamamen benim olduğuna nasıl güvenebilirim? Ge‐
rekli ölçüm yayılıp tapusu verilemez mi acaba? Yarın ne ola‐
cağı belli değil; çocuklarınız orayı bir gün elimden almak is‐
terse ne yaparım ben?”
  “Haklısın...” dedi Başkan. Tapusunu da vereceğim sana.
  Pahom, “Buralara bir alsatçı gelmiş” diye sürdürdü, “Ona da
toprak vermiş, tapu çıkartmışsınız. Benim için de bunu yap‐
manızı isterim.”
  Başkan, “O iş kolay...” dedi. “Muhtarımız seninle kasabaya
gelir, imzalı damgalı tapunu alırsın.”
  “Peki kaç para ödemem gerekecek?”
  “Bizde fiyat sabittir, günde bin ruble.”
  Anlamamıştı Pahom.
  “Günde mi? Bu nasıl fiyat? Kaç dönüm ki?”
  “Böyle hesaplardan anlamayız...” dedi Başkan, “bizde top‐
raklar gün hesabıyla satılır. Bir günde yürüyerek sınırlarını
çizdiğin kadar arazi senindir; bunun gündeliği bin rubledir.”
  Pahom şaşakalmıştı:
  “İnsan bir günde koca bir araziyi dolanabilir...” dedi.
  Başkan kahkahalar atıyordu:
  “Sen de yap; bütün arazi senin olsun!” dedi. “Ancak bir şar‐
tımız var; yürümeye başladığın yere aynı gün dönmezsen,
verdiğin parayı unut.”
  “Ama geçtiğim yerleri nasıl belirleyeceğim.”
  “Kolay; senin istediğin bir uzaklığa kadar gidip orada duru‐
ruz. Sen de oradan başlayıp yanındaki kürekle daireni belir‐
lersin. İstediğin yeri işaretlersin. Her dönüşünde bir çukur
açıp otları üzerine yığarsın; aradaki yerleri de biz işaretleriz.
 Fakat unutma, ne kadar büyük bir daire yapsan da, gün bat‐
madan başladığın yere dönmek zorundasın; o zamana dek ne
kadar yeri işaretlediysen, kendi malın say.
  Buna bayılmıştı, Pahom. Ertesi sabah erkenden başlamayı
kararlaştırdılar. Bir süre daha konuşup kımız içtiler, et yediler.
Karanlık çökmüştü artık. Başkırlar, Pahom’a rahat bir yatak
serdiler, sabahleyin kararlaştırılan noktaya gideceklerini söy‐
leyip iyi geceler dilediler.
  Pahom yatağa uzandığında, aklında sadece alacağı topraklar
vardı; onları düşündüğü için uyuyamıyordu:
  ‘Koca bir alanı işaretlerim!’ diye düşünüyordu. Günde otuz
beş mili su içinde giderim. Ne de olsa günler uzun; otuz beş
millik bir daire ne kadar toprak eder ama! Elverişsiz bölümle‐
rini satar ya da köylülere bağışlarım; en verimli kısımlarını
kendime alır eker biçerim. Olmadı, iki öküz daha alır, iki de
ırgat bulurum. Bir kısmını işler, kalanını mera yaparım.’
  Sabaha kadar uyuyamadı Pahom. Tan atımına yakın, biraz
daldı. Gözlerini kapadığında, hemen düş gördü: Şu an bulun‐
duğu çadırda yatıyordu, dışarıdan gelen kahkaha seslerini
duydu. Kim olduğunu görmek için dışarı çıktı. Başkırların
başkanı, çadırın önünde oturmuş kahkahalar atıyordu. Ona
yaklaşan Pahom, “Niye gülüyorsun?” dedi. Fakat bu adam ar‐
tık başkan değil de daha önce evine atlarını yemlemek için
gelen ve buradaki arazilerden söz eden adamdı. Pahom tam,
“Sen ne zaman geldin buralara?” diye sormaya davranmışken
adam evine gelen yabancı olmaktan çıkmış, hayli zaman önce
konuştuğu Volga’dan gelen adama dönüşmüştü. Daha sonra
ne görse iyi; hayır, Volgalı da değildi bu; bildiğimiz kuyruklu,
boynuzlu şeytandı orada öylece gülen. Şeytanın ayaklarının
önündeyse yalın ayak, pantolon gömlek yatan bir ölü vardı.
Ölü, Pahom’du. Ürpertiyle uyandı.
   ‘Aman, rüya işte!’ dedi kendi kendine.
  Çadırın ağzından baktı; tan ağarıyordu.
  “Gidip onları uyandırayım. İşe başlama vakti...” dedi.
  Başkırlar uyanıp toplaştılar. Kımız içtiler, Pahom’a çay sun‐
dular; fakat o yerinde duramıyordu:
  “Artık gidelim” dedi, “Vakit boşa geçiyor.”
  Hepsi birden toparlanıp yola koyuldular; yarısı atlı, yarısı ise
arabalıydı. Pahom da uşağıyla beraber kendi arabasındaydı.
Yanına bir de kürek almıştı. Stepe çıktıklarında, gök bakır
rengindeydi. Başkırların “Şıhan” adını verdiği bir yamaca çık‐
tılar. Atlarından, arabalarından inip bir yerde toplaştılar. Baş‐
kan, Pahom’un yanına gelip dümdüz uzanan toprakları göster‐
di:
  “Gözünün görebildiği her yer bizim. Ne kadar istiyorsan
alabilirsin.”
  Başlığını çıkarıp yere bırakan Başkan:
  “İşaretin bu... Başladığın ve bitireceğin yer burası. Çevresini
dolanacağın her yer senin olabilir.”
  Parayı çıkarıp başlığın üstüne bıraktı Pahom. Paltosunu da
üstünden sıyırdığında ceketiyle kaldı. Kemerini çıkarıp beline
doladı; yelek koluna ufak bir azık çıkını ve matara koyup uşa‐
ğından küreği aldı. Artık dolanmaya başlayabilirdi. Bir zaman
nereden başlamasının daha iyi olacağını düşündü. Hiçbir yer
vazgeçilir görünmedi gözüne.
  “Hepsi bir...” dedi, “Doğuya gideyim.”
  Yüzünü doğuya çevirip güneşin yüzünü göstermesini bekle‐
di.
  “Oyalanmamalıyım...” dedi sonunda. “Sıcak bastırmadan
daha rahat yürürüm.”
  Güneşin ilk ışınları ufukta belirdiğinde Pahom, elindeki kü‐
rekle daldı stepe. İlk yürüyüş hızı tam kararındaydı. Yaklaşık
 bir mil gidip derin bir çukur kazdı ve yeri belli olsun diye ot
yolup üstüne yığdı. Yürümeyi sürdürdü; uykulu hâlinden sıy‐
rılınca hızlandı. Bir süre daha gidip başka bir çukur açtı.
  Dönüp arkasına bakan Pahom bayırı, orada duran insanları,
araba tekerlerinin parladığını görüyordu. Yaklaşık üç mil yü‐
rüdüğü kararına vardı. Sıcak iyiden iyiye bastırıyordu; ceketi‐
ni çıkarıp omuzlarına atarak yürümeyi sürdürdü. Sıcak gide‐
rek dayanılmazlaşıyordu; güneşe şöyle bir bakıp kahvaltı vak‐
tinin geldiğini düşündü.
  “Şimdi geri dönmek için çok erken. Çizmelerimi de çıkara‐
yım hele...” diye söylendi.
  Çizmelerini çıkarıp kemerine asarak tekrar yürüdü. ‘Bir üç
mil daha gidebilirim...’ diye düşündü, ‘sonra sola dönerim.
Şurası ne kadar güzel, alamazsam üzülürüm. Topraklar gide‐
rek daha verimli görünüyor.’
  Dosdoğru ilerlemeyi sürdürdü. Arkasına baktığında, bayırı
ve oradakileri zor bela seçebiliyordu.
  ‘Tanrım, bu tarafa fazla gitmişim...’ diye geçirdi içinden.
‘Hemen dönmem gerek. O kadar terledim, susuzluktan o ka‐
dar kavruldum ki!’
  Durup bir çukur açarak otları yığdı. Matarasından su içti.
Ardından sola dönüp yürüdü. Otlar adam boyu, hava boğacak
kadar sıcaktı.
  Giderek yorulduğunu hissediyordu; güneşe bakıp vaktin öğle
olduğunu tahmin etti.
  “Yeter...” dedi, “Soluklanayım hele...”
  Oturup ekmeğini yedi, su içti; uyuyakalmaktan korkup uzan‐
madı. Bir süre oturduktan sonra tekrar yola koyuldu. Önceleri
zorlanmadan yürüyebiliyordu; dinlenip su içmek, yemek ye‐
mekle de gücü yenilenmişti; ancak hava o kadar ısınmıştı ki
bayılacak gibi oldu. Birden uyku bastırdığını hissetti.
   Yine de ‘Bir saat yorul, ömür boyu rahat et...’ diye düşünüp
yürüdü. Tam sola dönecekti ki bir dere gördü. “Burayı toprak‐
larıma katmazsam günah olur. Burada pamuk yetiştirebili‐
rim...” diye düşündü. Derenin çevresini de dolandı ve öbür
yakaya da bir çukur açtı. Pahom tepeye baktığında, hava sı‐
caktan buğulanmış gibiydi ve bir şeyler uçuşup duruyordu
gözlerinin önünde; bayırdakiler görünmez olmuştu.
  ‘Buraları fazla tuttum...’ diye geçirdi içinden. ‘Şurayı daha
kısa tutayım...’ Yürümesini hızlandırıp bir üçüncü kenarı da
arşınlamaya başladı. Başını güneşe çevirdi; ufku yarılamıştı
Pahom, fakat karenin üçüncü kıyısında iki mil bile yol alma‐
mıştı. Hedefi on mil daha uzaktaydı.
  “Yo, yo...” diye düşündü. “Topraklarım eğri büğrü de olsa,
artık dosdoğru bir çizgiye yönelmeliyim. Hayli uzağa gittim
ve engin arazilerim var artık.”
  Hemen bir çukur kazıp üstüne otları yığarak bayıra doğru
yöneldi.
  Pahom hemen bayıra yönelmişti fakat adımlarını büyük bir
zorlukla atabiliyordu. Sıcaktan bitkin, diken ve çalıların dala‐
dığı ayakları çizikler içindeydi ve artık dermanı kalmamıştı.
O kadar çok dinlenmek istiyordu ki! Fakat gün batmadan bu‐
nu yapamazdı. Güneşin hiç sabrı yoktu; giderek alçalıyordu.
  “Tanrım...” diye içini çekti. “Ben hata ettim. Keşke eşşeklik
edip daha çok toprak edinmek için çırpınmasaydım! Zama‐
nında yetişemezsem ne olacak?..”
  Bayıra baktı önce, sonra güneşe. Varacağı yere ne kadar da
uzaktı! Güneş ufuk çizgisiyle neredeyse birleşecekti. Pahom
hızlandı fakat öyle güçsüz düşmüştü ki... Derken koşmaya
başladı, paltosunu, ceketini; azık çıkınıyla matarasını attı.
Elinde sadece baston niyetine kullandığı kürek vardı.
   ‘Ne halt ettim ben...’ diye düşündü. ‘Açgözlülük edip bir sü‐
rü yer dolandım, hepsi benim olsun istedim. Oraya gün bat‐
madan varmam imkânsız.’
  Bunları düşünmek, onun son gücünü de tüketti. Koşmayı
sürdürüyordu; yorgun, mutsuz, susuz... Göğsü kabarıp iniyor,
kalbi deli gibi atıyor, bacaklarını hissetmiyordu. Birden ölüm
korkusu sardı benliğini... Yine durmadı. ‘Onca yol teptikten
sonra durursam, beni ahmak sanırlar...’ diye geçirdi içinden.
Durmadı, koştu; öyle yakınlaşmıştı ki Başkırların seslenişleri‐
ni duyuyordu; bu sesleri duymak, tutkusunu biledi. Olanca
gücüyle koşmaya başladı.
  Güneş alabildiğine alçalmıştı; buğulu havada kan kırmızı bir
görünüm vardı. Neredeyse bayılacaktı! Ama hedefine öyle
yaklaşmıştı ki... Pahom, kendisini gayretlendirmek isteyenle‐
rin işaretlerini fark ediyordu; yere bıraktığı parayı, kalpağı ve
elleri belinde Başkan’ı seçebiliyordu. Pahom ansızın dün gece
gördüğü düşü anımsadı.
  “Yeterince toprak var...” dedi. “Ama Tanrı benim bu toprak‐
ları ekip biçmeme izin verecek mi? Oraya asla varamayaca‐
ğım.”
  İyice alçalmış güneşe baktı; bir bölümü artık görünmüyordu.
Son güç kırıntılarıyla atağa geçti; bedeni ileri eğilmişti ve diz‐
leri onu artık taşımıyordu. Tam bayıra varmıştı ki, ortalık bir
anda karardı; güneş battı. ‘Olanca emeğim boşa gitti!’ diye in‐
ledi. Durmaya karar vermişken Başkırların seslenişlerinin ke‐
silmediğini fark etti, kendisi bulunduğu yerden güneşi göre‐
miyordu ama bayırdakiler görebiliyordu. Derince soluklanıp
bayırı tırmandı. Burada gün ışığının kırıntıları vardı daha. Ba‐
yıra çıkıp kalpağı gördü; Başkan kalpağın önünde, böğürlerini
tuta tuta gülüyordu. Bir kez daha düşü geldi aklına; inledi.
 Dizlerinde derman kalmamıştı, yere kapaklanıp kalpağa uzattı
ellerini.
 “Bir sürü toprağın oldu!” diye bağırdı, Başkan. Uşağı hemen
koşup yetişti; onu yerden kaldırmaya uğraştı, ama Pahom’un
ağzından kan sızıyordu; son nefesini vermişti!
 Uşağı, küreği alarak Pahom’a uygun bir mezar kazıp gömdü.
 İki metrelik toprak doyurmuştu Pahom’un gözünü.
                       BEY VE UŞAĞI

  Çetin gecen kış günlerinden biriydi. Saint Nikolay gününden
iki gün sonra, kasaba kilisesinin bayramı vardı. İkinci sınıf
alsatçılardan Vasili’nin o gün kiliseden ayrılması mümkün
değildi. Vakfın işleriyle o ilgilenirdi. Hem evine de vakit
ayırması, yakınlarını kabul etmesi ve onlara ikramda
bulunması gerekiyordu.
  Fakat son misafiri de gidince hiç vakit kaybetmeden yol
hazırlıklarına başladı. Evi buralarda bir yerde olan bir arazi
sahibiyle görüşüp, ne zamandır almak için pazarlık ettiği bir
koruluğu alacaktı.
  Telaşlıydı; çünkü diğer alsatçıların erken davranıp bu hesaplı
yeri alma ihtimalleri vardı. Vasili, yedi bin ruble teklif
etmesine rağmen, mal sahibi on bin rubleden aşağı inmiyordu.
Aslında yedi bin ruble, koruluğun gerçek ederinin sadece üçte
birine yakın bir miktardı. Mal sahibinin biçtiği fiyatı biraz
kırmak mümkün görünüyordu; çünkü koruluk, Vasili’nin
arazilerinin bulunduğu yere çok yakındı. Kasaba ileri
gelenleri arasında, her birinin arazileri çevresine düşen
böylesi yerlerin fiyatını kimsenin yükseltmemesi usulden gibi
bir şeydi ama Vasili, kentteki odun tacirlerinin araya girip bu
işi halletmenin çarelerini aradıklarını haber almıştı.
  Bundan hareketle, bayram kutlamaları biter bitmez
kasasından yedi yüz ruble çıkardı; kilise kasasından aldığı iki
bin üç yüz rubleyi katınca yedi bin rubleyi tamamladı. Parayı
tekrar tekrar sayıp cebine attı, hazırlıklara girişti.
 O günün tek ayık uşağı Nikita, atları arabaya koşmak için
davrandı.
 O gün ayıktı Nikita; çünkü kendini bildi bileli hep içerdi.
Yeni giysilerini ve ayakkabılarını elden çıkarmış ama artık
içmeye tövbe etmişti. Tövbesine de uymuştu; iki aydır elini
bile sürmemişti içkiye. Her tarafta şarap içilen bu bayram
gününde bile, kendine engel olmayı başarmıştı.
 İşini coşkuyla yapması, iş bilirliği, gücü, temiz kalbiyle
kendini herkese sevdirmeyi bilmişti. Ancak kimi zaman
ortadan kaybolduğu olurdu; yılda iki kez, bazen bundan da
fazla içmeye başlar, her şeyini içkiye yatırırdı. Sadece bu
kadarla kalsa iyi; hayır, geçimsiz, şirretin teki olurdu. Beyi
Vasili bile ona kaç kez kapıyı göstermişti. Fakat
dayanamayıp, her seferinde geri almıştı; çünkü Nikita
namuslu bir adamdı, hayvanlara düşkündü. En önemlisi de
karın tokluğuna bile çalışırdı. Alması gereken para seksen
ruble olmasına karşın, beyi ona sadece kırk ruble verirdi.
Ama bunu bile bölük pörçük alırdı Nikita. Hayır, bu kadarla
da kalmazdı beyi, kendi dükkânından kat kat fazla paraya mal
satardı onun emeğinin karşılığında. Nikita’nın bir vakitler
hayli alımlı, eline çabuk bir karısıyla, bir oğlu ve iki kızıyla
evinde çalışıp hayatını sürdürüyor, kocasının yanlarında
olmasından şikâyet etmiyordu. Etmiyordu, çünkü Nikita
içmediği zamanlar kadının yakınmaları nedeniyle koyun gibi
olurdu. Kafayı bulunca da uğursuzun biri olup çıkar, kadını
korkudan öldürürdü. Bir seferinde, belki de kadının kendisine
ayıkken yaptıklarının intikamını almak için karısının
 sandığını kırmış, kadıncağızın en güzel elbiselerini baltayla
doğramıştı. Maaşı doğrudan karısının avucuna verilir, kendisi
de sesini çıkarmazdı buna. Bu kez de aynı şey olmuştu.
Bayramın iki gün öncesinde, kadın, Vasili’nin dükkânına
uğramış, sadece üç ruble eden un, çay, şeker, kvas benzeri
öteberiler almış, bağışta bulunur gibi davranan beye de
minnet borcu duyarak ayrılmıştı. Aslında adamın ona hiç
değilse yirmi ruble ödemesi gerekiyordu.
 Bey, Nikita’ya:
 “Bizim için lafı mı olur?” demişti. “Ne istersen gel al
dükkândan. Çalışır, ödersin. Hem ben diğerleri gibi senet
sepet istemem. Burada her şey konuşarak halledilir. Madem ki
benim emrimde çalışıyorsun, ben de seni bırakamam...”
diyordu.
 Bey bunları söylerken uşağı, onun sahiden velinimeti
olduğunu düşünürdü. Vasili, bu adam gibi, emrindeki diğer
uşakların da onun kimsecikleri kandırmadığı, kandırmak ne
demek; herkesi iyiliklere boğduğunu düşündüklerini sanırdı,
kendisinden başka kimse inanmasa da...
 Uşak, ‘Bey öyle diyor ama ben de çalışıp çabalıyorum;
kendi işim olsa ancak bu kadar yapardım...’ diyordu içinden.
 Aslında beyin kendisini kandırdığını biliyordu ama onunla
tutup hesaplaşmaya kalksa da eline bir şey geçmeyeceğini,
daha iyi bir yer buluncaya kadar buralarda çalışmasının daha
doğru olacağını düşünüyordu.
 Atları arabaya koşma emri almış; her zamanki hevesliliği,
güleryüzüyle arabalığa doğru hamle etmişti. Adımlarını ördek
gibi atmasına karşın, işe hemen girişme eğilimindeydi. Bir
çiviye taktığı çizmelerini alıp ahıra girdi. Beyin koşulmasını
emrettiği atlar buradaydı. Bir başına ayrı bir bölmede duran
 orta boylu, sağlam, sağrısı hafifçe düşük at, Nikita’yı görünce
sevinçle kişnemiş, uşak da:
  “Hayrola, canın mı sıkılıyor?” diye ata hâl hatır sormuştu.
  “Hadi, sakin ol; telaşlanma, dur seni suvarayım...” Atla, bir
insanla konuşur gibi konuşurdu. Paltosunun eteğiyle,
hayvanın ortası tüysüz, tozlanmış, ince bir kanal gibi görünen
yağlı sırtını kuruladı; dizginliği başına takıp sulamaya
götürdü.
  Ahırdan çıkan at, sağa sola dönüyor, yanı sıra gelen
adamcağızı tekmelemek ister gibi yapıyordu. Bu şakaya
bayılan uşak:
  “Hadi aslanım, hadi...” deyip kendisi de doludizgin
koşuyordu. Doyasıya su içen at, derin derin düşünür gibi oldu
bir ara; başını yalaktan kaldırıp aksırdı. Uşak, alabildiğine
ciddi bir sesle:
  “Artık içmeyeceksin ha? Peki, sen bilirsin...” deyip
beraberce arabalığa geldiler. Hayvancağız eşinip tepiniyor,
her yeri gürültüye boğuyordu. Kimseler yoktu ortalıkta.
Avluda sadece aşçı kadının bayrama gelen kocası vardı. Uşak,
adama:
  “Ahbap, hangi arabayı hazırlayacağımı sorsana bir; büyük
olanı mı, küçük olanı mı?..”
  Seslenilen adam, yüksek temelli, saç çatılı eve girdi. Hemen
sonra, küçük olan arabanın hazırlanacağı haberiyle geldi.
Uşak, o gelene kadar hayvana dizgin takmıştı. Bir eliyle
dizgini, diğeriyle de hayvanı çekerek iki kızaklı arabanın
durduğu bölüme girdi.
  “Pekâlâ, küçük olanı hazırlayayım!..” deyip kendisini
ısırmak ister gibi yapan haylaz atı, araba okunun arasına
soktu.
  Sıra dizginleri sıkılamaya geldiğinde, aynı adamdan bir
demet yulaf ve saman getirmesini istedi. Getirilen yulafı
arabaya yerleştirirken “Sakin ol, sakin ol...” deyip ekliyordu:
“Bir de örtü bulduk mu sana tamamdır.” Atın üstüne bir örtü
çekip yulafları yerleştirmeye devam ediyordu. Aşçının
kocasına:
 “Yardımların için sağ ol...” dedi. Bir halkaya takılı duran
terbiyeleri alıp kızağın kenarına ilişti, tırısa kalkmaya can
atan atı, donmuş gübrelerin yığılı olduğu avludan geçirdi.
 Kürklü, kalpaklı, üstü başı temizce, yedisinde bir çocuk
gelmişti evden. Çocuk:
 “Amca, amca!” diye sesleniyordu. “N’olur ben de
geleyim!..” diyordu.
 Uşak:
 “Buyur, küçük beyim!” deyip atı durdurdu. Beyin oğlunu
kızağa bindirdi, çocuğun renksiz yüzü mutlulukla ışıldadı.
 Saat üçe geliyordu. Hava soğuk, sisli, rüzgârlıydı.
Gökyüzünde kapkara bulutlar vardı. Rüzgâr sokakta
uğulduyor, çatıdaki karları arabalığa yığıyordu.
 Kızak, kapıdan geçmiş, evin taş merdivenleri önünde
durmuştu. Bey, ağzında sigarası, üzerinde kürküyle karları
gıcırdatarak çıktı. Sigarasından bir nefes alıp yere atarak ezdi.
Burun deliklerinden duman çıkartarak, göz ucuyla atı
inceledi. Kürkünün yakalarını iyice kaldırdı. Oğlunu görüp:
 “Oo, küçük beye bak, nasıl oturmuş!”
 Akşam içkiyi fazla kaçırmıştı. Kendine ait şeyleri
görmekten, kendinden her zamankinden daha hoşnuttu.
Eskiden beri oğlunun her hareketinden hoşlanırdı. Gözlerini
kırpıştırması, uzun dişlerini göstermesi bunun belirtisiydi.
 Başındaki şaldan dolayı, sadece yüzü görünen evin sade
hanımı da avluya çıkmıştı, kocasının arkasında duruyordu.
 Ürke çekine yürüyüp:
 “Nikita’yı yanına alırsan iyi olur...” dedi.
 Bey, bu sözlerden hoşlanmamış olmalıydı. Yanıt vermeden
somurttu, yere tükürdü.
 Kadın inlemeye benzeyen bir sesle:
 “Yanında çok para var. Ayrıca hava da bozabilir!..” dedi.
 Bey, satıcılarla konuşur gibi heceleri vurgulayarak:
 “Rehber neyime gerek? Yolu bilmiyor muyum ben?” dedi.
 Kadın, şalına biraz daha sarındı:
 “Hayır, yalvarırım al onu...” dedi.
 “Ne de yapışkansın! Nasıl alayım?” dedi adam.
 Uşak:
 “Ben hazırım...” dedi.
 Kadına bakıp:
 “Ben yokken biri hayvanlara yem vermeyi unutmasın...”
dedi.
 Kadın:
 “Bana bırak o işi.”
 Uşak, beye dönüp:
 “Evet, ben de geliyor muyum?”
 “Hanımı gücendirmemeli... Ama geleceksen -göz ucuyla
gülümseyerek adamın kısa, kir pas içinde, etekleri limelenmiş
eski paltosuna bakıp- seni daha fazla sıcak tutacak bir şey
giy...” dedi.
 Uşak, aşçının kocasına:
 “Gel dostum, şu atı biraz tut...” dedi.
 Çocuk ince sesiyle:
 “Ben tutayım...” dedi ve fırlayıp kalktı, üşüyen ellerini
cebinden çıkarıp dizgini tuttu.
 Bey, eğlenir bir sesle:
 “Fazla da süslenme olur mu?” dedi uşağa.
  “Hemen gelirim” diyen uşak, hizmetçilere ayrılmış bölüme
seyirtti.
 Orada olan aşçı kadına:
 “N’olur, hanımım, şu paltomu hazırla, sobanın yanında
kurumaya bırakmıştım. Bey beni bekliyor...”
 Konuşurken, bir yandan da çivide asılı duran kemerini
alıyordu.
 Yemekten sonra biraz kestirmiş ve şimdi de semaveri
hazırlamaya girişmiş kadın, uşağı gülümseyerek dinledi;
hemen paltoyu alıp silkelemeye başladı.
 Uşak:
 “Birazdan keyfe dalacaksınız ha?” diyordu.
 Zaten kiminle olursa olsun, herkesi mutlu edecek bir söz
bulurdu mutlaka. Artık kemerini sıkılamış, şekle girmeyen
karnını iyice bastırmıştı.
 “Ne de yakıştı ama!.. Artık açılman bir yana, gevşemen bile
mümkün değil...” diyordu kendi kendine.
 Kollarını rahat bırakmak ister gibi, omuzlarını kaldırdı;
paltoyu üzerine giydi. Parmaksız eldivenlerini yerden alıp:
 “İşte oldu!” dedi.
 Aşçı kadın:
 “Çizmelerini de değiştir. Bunların giyilecek hâli
kalmamış...” dedi.
 Biraz düşünen adam:
 “İyi olurdu ama ne de olsa yolumuz uzak değil” deyip koştu.
 Arabanın yanına geldiğinde evin kadını sordu:
 “Yavrum, üşürsün bak!..” dedi.
 Çocuk:
 “Üşümem, üşümem!..” dedi ve önüne biraz saman çekti,
uslu at için gereksiz bulduğu kamçıyı altta bir yerlere koydu.
  Bey, arabaya kuruldu. Üst üste giydiği iki kürklü sırtı, bütün
arabayı kaplamış gibiydi. Dizginlere sarıldı, hayvanı ilerletti.
Uşak, hareket hâlindeki kızağa atladı, bir ayağını dışarı
sarkıtıp diğerini altına aldı.
 Hava daha da soğumuş, yerdeki kar sertleşmişti. Kızak bu
yüzden sarsılarak yol alıyordu; dinlenmiş at, karlarla kaplı bir
yola girmişti.
 Oğlunun, kızağın ardında asılı olduğunu gören bey, neşeli
bir sesle:
 “Hey, yaramaz, orada ne yapıyorsun?” diye seslendi. Uşağa,
“Ver şu kamçıyı bana...” dedi. Sonra çocuğa dönüp, “Haydi,
dosdoğru eve!” diye seslendi. Çocuk yere indi. Hayvan
hızlandı.
 Altı hanelik bir köydü onlarınki. Son evi de geçince rüzgârın
iyice sertleştiğini hissettiler. Yol zar zor seçiliyordu. Kızağın
ayaklarının açtığı izlere rüzgâr hemen kar yığıyordu.
 Tarlaların üzerinde kar koşturuyor, ufuk çizgisi
belirmiyordu. Sürekli açık seçik görünen orman, savrulan
karlardan seçilemiyordu. Rüzgâr, atın yelelerini savuruyordu.
 Atıyla övünen bey:
 “Kar çok fazla ama at yine de iyi gidiyor. Birinde, yarım saat
içinde P.. .’ye gitmiştik.”
 Rüzgârın yüzüne yapıştırdığı yakasından dolayı bir şey
duyamayan uşak:
 “P.. .’ye yarım saat içinde gitmiştik...” dedi.
 “Öyledir; sağlam bir hayvandır.”
 Sustular ama bey konuşmak istiyordu:
 “Ee, bahar geldiğinde bir at alacak mısın?”
 Uşak yakalarını çekip:
 “Buna mecburuz; oğlan büyüdü. Artık çift sürmesi gerek.”
 “İyi, bizim kemikliyi al; fiyatta bir şeyler yaparım.”
  Uşağın cevabı, beyin açgözlülüğünü depreştirmişti. Satacağı
malı cilalama konusunda becerikliydi. Fakat sözünü ettiği atın
sadece yedi rublelik bir emanet olduğunu, beyin kendisine
yirmi beş rubleye okutacağını, altı ay boyunca da zırnık
koklatmayacağını bilen uşak:
 “Bana on beş ruble verseniz, daha iyi. Mal pazarına gidip bir
şeyler ararım.”
 Bey:
 “Kemikli deyip geçme. Senin iyiliğini istediğim için
söylüyorum. Benim vicdanım rahat; kimseye kötülüğüm
dokunmamıştır. Hele sana, zarar ederek bile mal satıyorum.”
Pazarlık eden sesiyle:
 “Namusum hakkı için, ben kimselere benzemem! Gerçekten
sağlam bir beygirdir!..” dedi.
 İç geçiren uşak:
 “En ufak bir şüphem yok bundan” dedi.
 Beyin susmasını fırsat bilen uşak, yakasını tekrar kaldırdı ve
yüzünü iyice kapattı.
 Bu hâlde yarım saat daha gittiler. Uşak, elinin üstünde,
kürkün yırtığından giren rüzgârı hissediyordu. Olduğu yere
büzülüyor, ağzını kapatan yakasının içinde soluk alıp
veriyordu. Vücudu üşümüyordu.
 Karamihevo yolu daha elverişliydi, yolun her iki yakası da
kazıklarla işaretlenmişti ama uzun bir yoldu. Doğruca giden
yol daha kestirmeydi ama bu kadar elverişli değildi; yol
kazıkları seyrelmiş, karla kaplanmıştı.
 Bir süre düşünen uşak:
 “Karamihevo yolu uzundur ama rahattır...” dedi.
 Gittikleri yoldan ayrılmak istemeyen bey:
 “Doğruca gidersek dereyi keseriz, hem yolumuzu da
kaybetmeyiz. Sonrası orman...” diyerek bu fikri kabul etmedi.
   Sesini çıkarmayan uşak, yakalarını yüzüne çekti yine.
  Bey, yol konusundaki fikrini değiştirmedi; yarım mil kadar
daha ilerleyip sola saptı, burada kuru yapraklı bir meşe dalı
sallanıyordu. Bundan sonra rüzgârla yüz yüzeydiler. Kar
atıştırmaya başladı.
  Bey kızağı kullanıyordu. Avurtlarını şişiriyor, soluğunu
bıyıklarına boşaltıyordu. Uşak uyuyakalmıştı. Bir on dakika
daha gittiler. Bey konuşmaya başladı. Uşak hemen gözlerini
açıp sordu:
  “Efendim?..”
  Bey yanıtlamadı. Sürekli eğilip sağa sola bakıyordu. At
ilerliyor, terleyen tüyleri parıldıyordu.
  Uşak:
  “Efendim?..” dedi tekrar.
  Bey öfkeyle ona öykünerek:
  “Ne efendimi?.. Hiç yol levhası yok; kaybolduk...”
  Uşak:
  “Bir de ben bakayım...” deyip kızaktan indi, kırbacı alıp atın
soluna doğru gitti. Fazla kar yağmamıştı o yıl. Rahatça
ilerleyebiliyordu. Yine de kimi yerlerde dizlerine kadar kara
gömülüyordu. Çok geçmeden çizmelerinin içi karla dolmuştu.
  Ayağıyla, kırbacın ucuyla zemini yokluyor, yolu
bulamıyordu.
  Geri döndüğünde bey:
  “Ne olacak şimdi?” diye sordu.
  “Buralarda bir şey yok, gidip şuralara da bakayım.”
  “Şuradaki leke neymiş, ona da bak...”
  İşaret edilen yere yaklaştı uşak; bomboş bir tarlaydı burası.
Üstündeki karları silkeleyen uşak dönüp kızağa bindi.
Emreden bir ses tonuyla:
  “Sağa gidelim; rüzgâr solumuzdaydı, şimdiyse yüzümüze
çarpıyor; sağa döndürün arabayı.” Bey, uşağı dinledi. Biraz
sağa doğru gittiler ama yol filan görünmüyordu. Rüzgâr hızını
kesmemişti; kar yağmaya devam ediyordu.
 Kendinden hoşnut uşak:
 “Beyim, yolu kaybettik!..” dedi.
 Bey, karın altından seçilen siyahımsı sazları gösterip:
 “Şunlar nedir?” diye sordu.
 “Zaharof’un tarlasındayız. Yoldan çıkmışız demek.”
 “Yalan!”
 “Asla yalan söylemem. Zaten kızağın sesi bunu doğruluyor.
Ünlü patates tarlaları burası; yapraklara, dallara bakın.”
 “Ne bela ama! Ne yapacağız?”
 “Doğruca gideceğiz; bir çiftliğe, ya da bir eve rastlarız
herhâlde.”
 Bey, bu öneriyi de kabul etti. Bir süre daha gittiler.
Tekerlekler karın dondurduğu yerlerde gıcırtılar çıkarıyordu.
 Tepeden inen kar, bazen öbekler hâlinde havalanıyordu.
Anlaşılan, at epeyce yorulmuştu; terli tüyleri kıvrımlanıyor,
karla kaplanıyordu; hızı epeyce düşmüştü. Ayağı sürçünce, bir
yerlere takıldı. Bey de atın dizginini kıstı.
 Uşak:
 “Dur, serbest bırak da kurtulsun...” dedi kızaktan inerek.
Sonra “hadi güzelim hadi...” diyerek atı gayretlendirmeye
çalıştı. Hemen harekete geçti at, düştükleri çukurdan silkinip
tek hamlede çıktı.
 Bey:
 “Neredeyiz biz?”
 “Biraz yürüyelim de öğreniriz nasıl olsa.”
 Bey, karlar arasında kütle hâlinde görünen bir yeri işaretle:
 “Goriçkino ormanı değil mi şurası?”
   “Yanına gidersek ne olduğunu anlarız.”
  Rüzgârın oradan getirdiği yaprakları gören uşak, oranın
orman değil, köy olduğu sonucuna varmış ama bunu nedense
belirtmek istememişti. Biraz daha ilerlediklerinde, kavak
ağaçlarını gördüler.
  Uşağın tahmini doğruydu. O kütle orman değil, kavaklıktı.
Kuru yaprakları hışırdayıp duruyordu. Herhâlde bir hendeğin
kıyısına dikilmişlerdi. Bilinmez sesler çıkaran bu ağaca
yaklaştıklarında, at ön ayaklarını yukarı kaldırdı, bir yığına
atlayıp döndü; yolu bulmuşlardı.
  Uşak:
  “Neresi olduğunu bilmesek de, bir yerlere geldik...” dedi. At,
karla kaplı yolda ilerliyordu. Biraz ötede, bir depo duvarı çıktı
karşılarına. Oradan döndüklerinde, yüzlerine vuran rüzgârla
karlara daldılar.
  Önlerinde dar bir sokak ve iki ev vardı. Yoldaki karı rüzgâr
yığmıştı ve aşılması zorunluydu. Bu engeli de geçince rahat
biçimde sokağa daldılar. Evlerinden birinin duvarında, beyazlı
kırmızılı iki gömlek, donlar, ayak dolakları rüzgârla dans edip
duruyordu. Beyaz gömlek, yırtılacak kadar sallanıyordu.
  Uşak:
  “Uyuşuk kadın, şu çamaşırları neden toplamadı ki? Belki de
hastalanmıştır!..” dedi.
  Köye girdiklerinde rüzgâr aynı hızla esmeye devam
ediyordu. Yolun her tarafı karla kaplıydı. Ama köyde
ilerledikçe havanın yumuşadığı, şenlendiği hissediliyordu. Bir
evin avlusundaki köpek ürüyor, kürkünü başına çeken bir
kadın, bir evin eşiğinde durmuş geçen yabancılara bakıyordu.
Köy ortasında bir yerlerden, genç kızların söylediği şarkıların
sesi geliyordu.
  Rüzgâr burada gücünü yitirmiş gibiydi. Dolayısıyla kar da
fazla yığılmamıştı.
 Bey:
 “Burası Grişkino olabilir...” dedi.
 “Evet, orası!”
 Grişkino adlı köye gelmişlerdi. Sola fazla sapıp ters yönde
on mil ilerledikleri hâlde, varmak istedikleri yerin uzağına
düşmemişlerdi. Asıl gidecekleri yer olan Goriçkino buradan
on mil uzaktı.
 Köyde iri yarı biriyle karşılaştılar. Adam atı durdurup
“Kimsiniz?” diye sordu ve beyi tanıyınca oklardan birine
yapıştı, kızağa kadar ilerledi. Bu adam, herkesin tanıdığı ünlü
bir hırsızdı. Beye seslenip:
 “Hayrola, bu havada ne işiniz var burada?”
 Uşak, adamın votka koktuğunu hissetti.
 “Goriçkino’ya gitmek istiyoruz...”
 “Ne kadar da uzağa düşmüşsünüz! Malakovo’dan
sapacaktınız.”
 Bey:
 “Ne yapalım, yolumuzu kaybettik!..”
 Hırsız, hayvanı inceleyerek:
 “Güzel bir at!” dedi ve atın kuyruğunun gevşeyen düğümünü
sıkılaştırdı.
 “Geceyi burada geçirmek ister misiniz?”
 “Hayır, biz yolumuza gidelim.”
 “Peki. Sen de kimsin? O, o, Nikita!”
 “Benim ya; hiç değilse artık yolumuzu kaybetmesek...”
 “Niye kaybedesiniz! Geri dönüp sokak boyunca ilerleyin,
hiç sola bakmadan, ana caddeye gelip sağa dönün.”
 Uşak:
 “Nereden sağa sapacağız?”
  “Bir çalılıkla karşılaşacaksınız, onun karşısında bir kazık
çakılı; bol yapraklı bir meşe ağacı göreceksiniz, oradan
sapın.”
 Bey, ata geri manevra yaptırdı, kızak tarif edilen yola döndü.
 Peşlerinden:
 “Ama kalsaydınız daha iyi olurdu...” diye bir ses geldi.
 Bey, seslenişe kayıtsız kalıp atı hızlandırdı.
 Ormandaki düz yoldan on mil gidecek olmasını dert
etmiyordu. Kar da durmuştu.
 Geldikleri yolun ters tarafındaydılar şimdi. Kenarda köşede
öbeklenmiş gübre yığınları görülüyordu. Çamaşır serili
avlunun önünden tekrar geçtiler. Beyaz gömlek sadece bir
koluyla seriliydi. Uğultular içindeki ağaçları buldular, şimdi
tarlaların ortasındaydılar.
 Rüzgâr giderek hızını arttırıyordu. Yol, yağan karla
kaplanmıştı. Yön tayini, sadece çakılı kazıklarla
saptanabilirdi. Fakat kuduran rüzgârdan onlar bile
seçilemiyordu.
 Bey sürekli gözlerini kapatıyor, çevresini görebilmek için
sağa sola dönüyordu. Ama aslında yaptığı iş, kendini ata
teslim etmekti.
 Bir on dakika daha gittiler; önlerinde bir karartı gördü.
Onlarla aynı yöne gidenler vardı. At, onlara yetişti ve
ayağıyla kızağın arkasına vurdu.
 Kızaktakiler: “Yana çekip, öne geçin!” diye bağırdılar.
 Bey, kızağı öne geçirdi.
 Diğer kızakta üç erkek, bir de kadın oturuyordu... Köydeki
bayram eğlencesinden dönüyorlardı. Bir köylü, elindeki
sopayla atın sağrısına vuruyor; diğer ikisi kollarını sallayarak
bağırışıyordu. Kadın, kürkünün içine büzülmüş, karla kaplı
hâlde kızakta oturuyordu.
  Bey:
 “Neredensiniz?” diye sordu.
 Bazı sesler:
 “A...”
 “Nereden?..”
 Köylünün biri bütün sesiyle bağırdı, tek kelimesi dahi
anlaşılmadı.
 Diğer köylü:
 “Hadi hızlanalım; onları öne geçirtmeyelim...” dedi.
 Atın sırtında bir kırbaç sakladı.
 Bey:
 “Zil zurna sarhoş bunlar...”
 Kızaklar çarpıştı, neredeyse birbirlerine geçeceklerdi.
Ayrıldılar... Köylülerin kızağı geride kalmıştı.
 Uzun tüylü, fırlak karınlı sıskacık hayvan, bütün gücünü
harcayıp zorlukla ilerleyebiliyordu. Amansızca sırtına inen
kamçıdan sakınmak için hızlanıyor, ayakları karlara
batıyordu. Zavallı hayvan bir anda yavaşlayıp geride kalmıştı.
 Uşak:
 “Fazla votka içmenin sonu... Zavallı hayvanı öldürecek bu
sarhoşlar!” dedi.
 Güçsüz        kalmış    hayvanın      soluğunu,   sarhoşların
konuşmalarını duya duya biraz daha ilerlediler. Hemen sonra,
bu sesler de duyulmaz oldu. Rüzgârın uğultusundan başka ses
yoktu artık.
 Bu karşılaşma beyi oyalamış, güvenini arttırmış, kendini
tamamen ata bırakmıştı.
 Uşak yapacak iş bulamadığı zamanlardaki gibi, uyuklamaya,
yorgunluğunu gidermeye başladı. At ansızın durdu. Uşak
neredeyse yere kapaklanacaktı.
 Bey:
  “Yine başladık...” dedi.
 “Neye?..” dedi uşak.
 “Yol kazıkları yine görünmez oldu. Yolu kaybettik.”
 Uşak:
 “Öyleyse bulalım...” diyerek kızaktan indi, epeyce ötelere
yürüdü. Dönüp geldiğinde:
 “Oralarda yol falan yok. Belki önümüzdedir...” dedi.
 Karanlık bastırıyordu. Kızağın kar küreyen aleti işini
yapıyordu.
 Bey:
 “Hiç değilse o köylülerin sesleri duyulsaydı...”
 Uşak:
 “Gelip bize yetişemediklerine göre, yoldan hayli uzakta
olmalıyız. Belki de onlar yollarını şaşırdılar.”
 Bey:
 “Ne tarafa gitmeliyiz sence?”
 “Bence ata bırakalım. Bizi sadece o kurtarabilir. Dizginleri
bana verin.”
 Eldivenli elleri iyice üşüyen bey, dizginleri uzattı. Uşak bu
dizginleri sadece elinde tutmakla yetindi, zeki hayvan
kulaklarını dike dike dönmeye koyuldu.
 Uşak, sevgiyle:
 “Cin gibidir bu at, cin gibi...”
 Yarım saat geçmeden önlerinde bir orman, kaya ya da
hayalet belirdi. Sağ yanlarında yolda kızakları seçmeye
başlamışlardı.
 Bey:
 “Galiba yine Grişkino’ya geldik...” dedi. Sol yanda aynı
depo duvarını görüyorlardı ve biraz ötede ipe serili
çamaşırları...
  Aynı dar sokak, aynı gübreler, köpek ulumaları. Karanlık
bastırmış, evlerin ışıkları yakılmıştı.
 Bey, atı tuğla duvarlı büyücek bir evin önünde durdurdu.
Uşak, masada içki şişeleri gördüğü evin penceresine
kırbacının sapıyla vurdu.
 “Kim o?” diye seslenildi içeriden.
 “Komşu köydeniz. Kapıyı açar mısın?”
 Birkaç dakika sonra açıldı evin kapısı; uzun boylu, ağarmış
sakallı, bayramlık beyaz gömlekli, kürklü bir ihtiyarla kırmızı
gömlekli deri eldivenli bir genç belirdi kapıda.
 İhtiyar:
 “Oo Vasili, sen ha?”
 “Evet. Yolumuzu kaybettik. Buraya ikinci gelişimiz bu...”
 “Acayip...” deyip yanındaki gence:
 “Durma, git kızağın kapısını aç” dedi.
 “Hemen!..” diyen genç koşup gitti.
 Bey:
 “Geceyi burada geçirmeyi düşünmüyoruz...” dedi.
 İhtiyar:
 “Karanlık çöktü; bu havada nereye gideceksiniz!”
 Bey:
 “Kalmayı ben de isterdim ama işim acele.”
 “Yine de gelin hele, birazcık nefes alırsınız.”
 “Peki. Havanın daha çok kararacağı yok. Ay da çıkar belki.”
Uşağına dönüp, “Ne dersin, biraz oturalım mı?” diye sordu.
 “İyi olur...” beyim.
 Bey, ihtiyarla birlikte içeri girdi. Genç, kızağın kapısını açtı,
atı içeri aldılar; kirişlere tünemiş tavuklarla horozlar
gıdaklamaya, koyunlar tırnaklarını yere sürtmeye, köpek de
bu yeni ziyaretçiye şaşıp havlamaya başladı.
  Uşak, bütün ahır sakinlerine iltifatlar ediyordu. Tavuklardan
özür diledi, koyunları azarladı, köpeğe de dostluk teminatı
verdi.
 Üzerindeki karları temizleyip:
 “Artık işimiz yoluna girdi...” diyordu.
 Yanındaki delikanlı:
 “Bunlar evimizin ermişleri; keramet sahibidirler.”
 “Ne ermişi?”
 Öteki sırıtarak:
 “Polsen böyle yazar: Hırsız eve sessizce girer, köpek
ulumaya başlar: ‘Uyan!..’ demektir bu. Horoz, sabaha karşı
öter: ‘Artık kalk!’ demektir bu. Kedi yalandığında, ‘Konuğun
var; ikramda bulun!’ anlamındadır.”
 Bu delikanlı yazamıyor ama okuyabiliyordu. Polsen’i
ezberlemişti; hem tek kitabı da o idi. Biraz kafayı çektiği
günlerde, uygun bir şeyler bulup anlatmaktan hoşlanıyordu.
 Uşak:
 “Öyledir...” dedi.
 “Sen de epeyce üşümüşsündür...” dedi delikanlı.
 “Evet.”
 Avludan geçip eve girdiler.
 Beyle uşağı, kasabanın maddi durumu yerinde olan
adamlarının birinin evindeydiler. Adam, oldukça büyük beş
parça arazinin sahibiydi ve bunlar dışında da işlemek için
tarla kiralardı. Ahırlarında altı at, üç inek, iki buzağı, yaklaşık
yirmi de koyun vardı. Ev sakinlerinin sayısı yirmi üç kişiydi;
kızlarının dördü evliydi ve altı torun -delikanlı da torunlardan
biriydi ve evli tek torun o idi- iki torunun torunu, üç yetim,
çocuklu dört gelin... Köyde birbirinden kopmadan yaşayan
tek aileydi bu. Ama sık sık rastlandığı gibi, anlaşmazlık önce
 kadınlar arasında baş göstermiş, zamanla mirası bölüşmeye
kadar varmıştı.
 İki oğul, Moskova’da suculuk yapıyordu; diğeri ise
askerdeydi.
 Şu anda evde ihtiyarla karısı, bayram dolayısıyla kentten
köye inmiş olan büyük oğulları, kadınlarla çocukları, bir
misafir ve bir de komşuları bulunuyordu.
 Bey siyah kürküyle masada, Meryem heykelinin altında
oturuyordu. Nemli bıyıklarını emiyor, keskin gözleriyle
çevresini izliyordu.
 Beyin haricinde masada, ağarmış sakallı, saçsız, beyaz
gömlekli bir ihtiyar; kentten gelen büyük oğul, evdeki diğer
oğlu, komşu, zayıf yüzlü bir köylü vardı.
 Yemeklerini yemişler, semaverin kaynamasını bekliyorlardı.
Çocuklar yatıyordu; kadınlardan biri beşiğin yanına
uzanmıştı. Yüzünün her yeri buruşuk olan evin hanımı, beyin
çevresinde hizmet için dönüp duruyordu.
 Uşak, odaya girdiğinde kadın, beyin bardağına votka koyup
“Buyurun, için...” diyordu.
 Üşümüş, yorulmuş olduğu böyle bir zamanda içki
bardağının ışıltısı, boğaz yakan kokusu, uşağı epeyce
etkilemişti. Alnı kırıştı, başlığını, paltosunu silkip odada
kendi başınaymış gibi yüzünü ikonalara çevirip selam vererek
masaya dönüp paltosunu çıkarmaya başladı. Büyük kardeş,
adamın buz tutmuş bıyıklarına bakıp:
 “Kara bulanmışsınız...” dedi. Uşak, bir daha silktiği
paltosunu bir çiviye asıp masaya yaklaştı. Neredeyse bardağı
tutup lezzetli içkiyi yudumlayacaktı ki beyine bakıp içmemek
için verdiği sözü hatırladı. Çizmelerini bile içki parası için
sattığını, çocuğuna baharda bir tay alacağını düşündü ve
kendini tutup:
  “Sağ olun, içmiyorum deyip...” cam kenarına ilişti.
 Büyük kardeş:
 “Neden içmiyorsunuz?”
 Uşak gözleri yerde:
 “İçmiyorum; hepsi bu...” dedi ve yüzünün buzlarını
temizlemeye başladı.
 Bey, elinde bir parça ekmekle:
 “Ona iyi gelmez içki!” dedi.
 Evin kadını:
 “Çay içersiniz öyleyse; üşümüşsünüzdür deyip...” kadınlara,
“Çay için ne bekliyorsunuz?” diye sordu.
 Gelinlerden biri, fokurdayan semaveri bir bezle kurulayıp
masaya kadar zorlanarak kaldırdı.
 “Çay hazır...” dedi.
 Bey, yollarını nasıl şaşırdıklarını, iki defa aynı köye
geldiklerini, sarhoşların oturduğu bir kızakla karşılaştıklarını
anlattı.
 İhtiyar, şaşkın bir hâlle, yolu nerede, nasıl şaşırdıklarını,
sarhoşların kimler olduğunu ve doğru yolu nasıl bulacaklarını
söylüyordu.
 “Molçanovka’ya kadar rahattır yol. Bir çocuk bile
kaybolmaz orada. Ama tam zamanında dönmek gerek.
Çalılığın hemen önünde.”
 Yanındaki köylü:
 “Ama kayboldular işte!..”
 İhtiyar kadın üsteliyordu: “Gece burada kalırsınız. Kadınlar
size şilte sersinler” diyordu.
 İhtiyar adam:
 “Sabah erkenden yola çıkarsınız.”
 Bey:
 “Mümkün değil dostum, acele işlerim var.”
   Ağaçlığı ve kendisinden daha fazla acele edecek alıcıyı
düşünüp:
  “Kimi zaman bir saatte kaybolan bir şeyi, bir yılda ele
geçiremezsiniz...” dedi.
  Uşağına:
  “Gideriz, değil mi?” diye sordu.
  Uşak, yanıt vermekte acele etmedi; sakalı bıyığıyla
ilgilenmeyi sürdürdü. Sonunda renksiz bir sesle:
  “Yolu bir daha şaşırmamak koşuluyla!” dedi. Yüzünün kanı
çekilmiş gibiydi; tek düşündüğü şey içkiydi. Çay kesmezdi
onu; hem çay da dağıtılmamıştı.
  Bey:
  “Bütün mesele dönülecek yeri bulmakta; sonra bir daha
kaybolmayız...” dedi.
  Uşak, sonunda uzatılan çay bardağını alıp:
  “Peki bey; siz bilirsiniz...” dedi.
  Bey:
  “Çayı içip yollanalım hemen!”
  Uşak susup başını salladı. Çayı tabağına döküp, dumanında
ellerini ısıttı; ağzına küçük bir şeker parçası koyup, ihtiyarları
bir daha selamladı.
  Bey:
  “Biri bize oraya kadar eşlik etseydi...” dedi.
  Büyük oğul:
  “Olur...” deyip delikanlıyı göstererek “Kızağı hemen
hazırla...” dedi.
  Bey:
  “Aslan evladım, hadi götür bizi...” dedi.
  Delikanlı bir çiviye astığı şapkasını alıp gülümseyerek
fırladı. Bu sırada, uşağın gelmesiyle bölünen konuşmaya
 tekrar geçildi. İhtiyar, oğullarının bayram armağanlarından
yakınıyor:
  “Ana babalarını ne çabuk unutuyor bu gençler.” diyor
komşu:
  “Ya, öyle azizim! Onların hayrı sadece kendilerine. Diy-
yemkin’i duydun mu? Babasının kolunu kırmış...” diye
ekliyordu.
  Uşak, kulak kesilmiş dinliyor, kendisi de bir şeyler söylemek
istiyordu; ama içtiği çayla ilgileniyor, sadece başını
sallıyordu. Art arda çay içiyor, gevşiyordu. Sohbet kendi
yolunda ilerliyor; arazilerden, miraslardan söz ediliyordu. Bu
sözler öylesine söylenmiş sözler değil de evin içinde
bulunduğu durumla ilgiliydi. Büyük oğlu malların
bölüşülmesini istiyordu. Üzüntü verici bu sözler bütün aileyi
etkiliyordu. Ailevi konuları da yabancıların yanında
konuşmaktan kaçınmadılar. Evin beyi, ömrü oldukça buna
izin vermeyeceğini çünkü şimdi rahat yaşadıklarını fakat
malları paylaşırsalar, ailenin yoksul düşeceğini söylüyordu.
  Komşu da onu destekleyerek:
  “Bakın Motoveyeflere” dedi, “Durumları iyiydi; arazileri bir
bölüştüler, duman oldular.”
  İhtiyar, oğluna:
  “Senin de istediğin bu mu?..” dedi. Oğlu yanıt vermedi.
Kasvetli bir sessizlik çöktü ortalığa. Arabayı hazırlayan genç,
odaya girip son sözleri duymuştu.
  “Polsen’de böyle bir hikâye vardır; bir baba evlatlarına bir
süpürge gösterip bunu koparana aşk olsun” der. Çocukları
sırayla bunu dener ama başaramazlar; ancak sapları
birbirinden bir ayırdınız mı hemen kopar. Bu iş de böyle...”
dedi.
  Bey:
   “Biz gidelim artık. Malları paylaşma işinde dediğini yap
dostum. Ailenin büyüğü sensin. Bölge hâkimine git; ne
yapman gerektiğini öğren.”
  “O da başka bir dert; konuşur, başından savar. Şeytanın
tekidir o; kimseye bir faydası olmaz.”
  Uşak, beş bardak çay içtiği hâlde, daha da içmek ister gibi
görünüyordu. Ama semaverde çay kalmamış; bey, paltosunu
giymeye başlamıştı. Kendisi de kalkıp çentiklediği şekeri
ağzından çıkardı; terli yüzünü sildi, kürkünü giyip derince bir
iç çekti. Ev sahipleriyle vedalaşıp sıcak, aydınlık odadan
soğuğa çıktı. Kapı çatlaklarından rüzgâr esiyordu. Avluya
çıktı; kürke sarınmış delikanlı, avluda atın yanında
gülümseyerek Polsen’den bir şeyler okuyordu: “Karlar
fırtınada uçuşuyor; bazen bir hayvan, bazen bir çocuk gibi
inleyerek...”
  Uşak, başını sallayıp onayladı onu; elleriyle dizginleri
ayırdı.
  İhtiyar, elinde bir fenerle beyi yolcu ediyordu. Ortalığı
aydınlatsın diye feneri verandaya koyar koymaz rüzgârla
söndü. Avludan bakıldığında bile, tipinin çoğaldığı
görülüyordu.
  Bey:
  “Ne de kötü hava!” diye söylendi. Kalsa daha iyi ederdi
belki; ama mümkün mü?.. İşi bekleyemezdi. Zaten
hazırlanmıştı. Bu işin de üstesinden gelirdi...”
  Evin beyi, kalsalar daha iyi olacak diye düşünüyordu ama o
üzerine düşeni yapmış, kalmalarını önermişti. “Belki de
benim yaşım geçtiği için böyle korkuyorumdur...” diyordu.
Delikanlı tehlikeden yılmıyordu. Her yeri avucunun için gibi
biliyor, sık sık şiirler okuyordu kendi kendine.
  Uşak, gitmeyi hiç istemiyordu ama uzun zamandır beylerin
buyruğuna uyup kendi düşüncelerini hesaba katmadan
yaşamaya alışkındı...
 Gidenleri kimse vazgeçiremedi.
 Bey, adımlarına ve bastığı yere dikkat ederek kızağa
yaklaştı; ortalıkta hiçbir şey net olarak görülemiyordu. Kızağa
binen bey, dizginleri alıp delikanlıya:
 “Sen önümüze geç...” dedi.
 Delikanlı, geniş kızağında diz çökmüş hâlde atını ilerletti.
Öndeki hayvanın kokusunu alıp kişneyen atları Doru da onun
ardına takıldı. Her iki kızak da yoldaydı.
 Deminki yollarına vurmuşlardı. Asılı çamaşırların, kar
altındaki deponun, rüzgârın önünde eğilip savrulan ağaçların
önünden geçtiler. Karla kaplı bir denizin içine bir daha
daldılar. Rüzgâr öyle hızlı esiyordu ki atları önünde
başeğdirmeye zorluyordu.
 Delikanlı, bakımlı atını coşturuyor, Doru da ona yetişmek
için uçarcasına koşuyordu.
 Bu hâlde bir süre gittikten sonra delikanlı döndü; rüzgârdan
anlaşılmayan bir şeyler söyleyerek kızağına geriye manevra
yaptırdı. Delikanlı sağa yönelmişti. Bu ana kadar sağlarından
esen rüzgâr artık yüzlerine çarpıyordu. Karlar arasında lekeler
görünüyordu: Çalılıklar...
 Delikanlı:
 “Hoşçakalın...” dedi.
 “Teşekkürler.”
 Delikanlı yine Polsen’den dizeler okuyordu; bu arada tipi
her yeri karartıyordu...
 Bey:
 “Bu genç, şair midir nedir?” diyordu.
 Uşak:
   “İyi çocuk; gerçek bir Rus...” dedi.
  Hızlanmışlardı.
  Uşak, kürküne öyle sarınmıştı ki boğazına kadar kürke
gömülü gibiydi. İçinin sıcaklığını dışarı vermemek için ağzını
bile açmıyordu. Önde Doru’nun sallanan sağrıları ve düğümlü
kuyruğu rüzgâr yönüne vuruyor, kızağın dümdüz uzanan
oklarına sürekli kanıyor, bunları yol izleri sanıyordu.
  Kimi zaman yol kazıklarına da rastlıyorlardı. Doğru
yoldaydılar.
  Bey, dizginleri, ata yönünü doğru bulduracak biçimde
tutmak istiyordu. Dinlenen hayvan biraz gönülsüzleşmişti.
Bey, bir iki defa çekti dizginlerini.
  Uşak:
  “İşte orada bir kazık, bir tane daha...” diye sayıyordu
içinden. Gözlerini bir anda önündeki bir karartıya çevirip:
“Şurası da orman olmalı!” dedi.
  Oysa sadece bir çalılıktı orası. Geçip yarım mil daha
ilerlediler. Hemen sonra ne görseler iyi?.. Ne yoldan, ne de
kazıklardan eser var.
  Bey: “Orman şuralarda olmalı...” dedi içinden. İçtiği
votkayla çay, başını döndürüyordu. Atı sürekli dehliyordu.
Akıllı ve korkusuz at, kendisine işaret edilen yönde gidiyor,
asıl yolun burası olmadığını sezinliyor gibiydi. Bir süre daha
gittiler; ama ne orman, ne yol...
  Bey, atı durdurup:
  “Yine kaybolduk!” dedi. Uşak, sesini çıkarmadan indi
kızaktan. Sıkıca kürküne sarınıp doğruca ormana girip gözden
kayboldu. Sonunda dönüp geldiğinde beyin elinden dizginleri
kapıp:
  “Sağa yönelelim...” dedi.
  Bey, itirazsız bir tavırla onayladı bunu.
  Uşak:
 “Haydi güzelim, biraz daha dayan!” dedi ama hayvancağız
kayıtsız kalıyor, gitmiyordu.
 Uşak, kızağın önüne astığı kamçıyı alıp ata indirdi. Kötü
davranışlara alışkın olmayan hayvan, epey güç harcayıp tırısa
geçti ama bir süre sonra tekrar yavaşladı. Karanlık öyle
çökmüştü ki atın başı bile zor seçiliyordu.
 Kızak kimi zaman duruyor, geriye doğru kayıyordu. Uşak,
dizginleri bırakıp tekrar yere indi ve atın neden durduğunu
anlamak için öne yürüdü. Birden ayağı kaydı ve aşağı
yuvarlandı.
 Sakin olmaya çalışıyor, “Dur!” diye bağırıyordu. Ama
rüzgârın kar yığdığı çukurun dibine düşünceye dek tutunacak
dal bulamadı. Çukurun ağzına biriken karlar da bu düşüşün
etkisiyle üstüne boşaldı. Her yerini örtmüştü kar. Kara ve
çukura lanetler savurarak:
 “Bana bunu da yaptınız ha!” diyerek çırpınıyordu.
 Bey:
 “Neredesin?” diye sesleniyordu.
 Uşağın ona yanıt yetiştirmekten daha önemli işleri vardı;
üstündeki karları temizliyor, kamçısını aranıyordu. Nice
zahmetlerden sonra, bulunduğu yerden tırmanarak kurtuldu;
ancak ne at vardı ortalarda, ne de bey...
 Bayırdan, rüzgâr yönünde ilerledi. Yüzlerini görmediği
hâlde, atın kişnediğini, beyin bağırışlarını duydu.
 “Geliyorum, geliyorum...” diye seslendi ata.
 Kızağın yanına varamadan ne atı, ne de adamı seçebildi.
 Bey:
 “Nerelere gittin?.. Aptal adam. Kızağı çevir de Grişki-no’ya
dönelim.”
 Uşak:
  “Grişkino’ya gitmeyi ben de isterim; fakat nasıl gideceğiz?
Önümüzde öyle bir çukur var ki, bir düşen kurtulamaz.
 Bey:
 “Burada kalacak değiliz ya!” dedi.
 Uşak sessizce yaklaştı kızağa. Arkasını rüzgâra verip
çizmelerini çıkardı, içindeki karları temizledi. Biraz saman
alıp sol ayak tekinin deliğini tıkadı.
 Bey susmuş, kendini uşağına bırakmıştı. Birlikte kızağa
bindiler. Atın dizginlerini çevirip çukur yönünde gitmeye
başladılar. Yüz metre kadar ilerlemişlerdi ki at zınk diye
durdu. Başka bir çukurun önündeydiler.
 Uşak tekrar indi, bir geçit aradı. Uzunca sayılacak bir zaman
geçtikten sonra tekrar dönüp geldi.
 “Beyim, nasılsın?” diye sordu.
 “Şimdilik iyiyim; bir geçit bulabildin mi?”
 “Ne bende, ne de hayvanda derman var.”
 Bey:
 “Şimdi ne yapacağız?”
 “Biraz daha bekleyin...” deyip tekrar gitti ama hemen döndü.
 Atın önüne geçip:
 “Ardımdan gel güzelim!..” diyerek sağa yöneldi. Atın
dizginlerini çekip karlar arasındaki çukura sürdü. Önce itiraz
eder gibi oldu hayvan ama bunca karı geçebileceğini düşünüp
öne fırladı; başaramayıp boynuna kadar karlara battı. Uşak,
kızakta oturan beye:
 “Kızaktan inin, efendim...” dedi ve oklardan birini tutup
kızağı itmeye başladı. Kızak, atın böğürlerine kadar çıktı. Ata
seslenip:
 “Zor olduğunu biliyorum güzelim ama ne gelir elden? Ha
gayret!”
 Hayvancağız tekrar gayret etti; yararsız...
  Uşak:
 “Burada da duramayız ki, azizim!” dedi ata.
 At, başıyla onayladı bu sözleri; gayrete gelip sıçradı.
 At, nice uğraştan sonra kar geçidini aşabilmişti. Zor bela
nefes alıyor, aksırıp tıksırıyordu. Beyin, adım atmaya hâli
kalmamıştı. Güçlükle gelip kızağa yığıldı.
 Bey, kızağa yerleşirken uşak, dizginleri tutup biraz aşağı
çekti.
 Karla kaplı çukurdan kurtulmuşlardı. Rüzgâr hızını
kesmemişti.
 Bey biraz soluklandıktan sonra, kızaktan inip ne
yapacaklarını sormak için uşağın yanına gittiğinde tipinin
ortasındaydılar. Zorunlu kalıp yere çömeldiler ve rüzgârın
kesilmesini beklediler. Doru da kulaklarını düşürüyor, başını
sallıyordu.
 Rüzgâr biraz yavaşlayınca uşak, eldivenlerini çıkarıp ellerini
hohlayarak atı rahatlatmak için gemlerini çıkarmaya,
kemerlerini toparlamaya başladı.
 Bey:
 “Ne yapıyorsun?” diye seslendi.
 Uşak:
 “Atı çözüyorum. Başka ne yapayım ki? Hiç dermanım
kalmadı.”
 “Yola devam etmeyecek miyiz?”
 “Nereye, hangi yolla? Bakın, hayvancağız da neredeyse
çatlayacak. Geceyi burada geçireceğiz. Başka çare yok.”
 Bey:
 “Soğuktan donarız burada.”
 “Olabilir ama ne gelir elden!”
 Bey karlarla uğraşırken oldukça ısınmıştı; fakat burada
geceleyeceklerini öğrendiğinde, tüm bedenini bir ürperti
 sardı. Rahat mıdır diye düşünüp kızağa geçti. Sigara ve kibrit
çıkardı.
 Uşak atla ilgileniyor; koşumları çıkarıyor, onu gayrete
getirecek sözler söylüyordu:
 “Davran benim güçlü yiğidim, yemini de veriyorum şimdi.”
 Ancak bu sözlerinin atın endişelerini dağıtmaya yetmediğini
gördü. Sadece biraz yulaf yedi ama şimdi yemek yiyecek
zaman olmadığını göstermek ister gibi geri bıraktı.
 “Şuraya bir işaret koyalım...” dedi uşak. Kızağın yönünü
rüzgâra çevirdi; okların uçlarını birbirine bağladı.
 “Tamam...” dedi. “Kara batar da ölürsek, biri şu okları görüp
gelip bizi kurtarır. Atalarımız da böyle yaparlarmış.”
 Bey, ne kadar uğraşsa da sigarasını yakamıyordu. Nihayet
bir kibriti tutuşturmayı başarıp birini yaktı, dumanını istekle
ciğerlerine çekti. Ama rüzgâr, elinden sigarasını alıp götürdü.
 Bir iki yudum tütünden öyle keyif almıştı ki!
 Kararlı bir sesle:
 “Demek ki böyle olması gerekiyormuş. Sana da bir bayrak
yapayım...” dedi uşağa. Demin kızağın içine attığı mendili
aldı.
 Okların bağlandığı kemerlere yetişebilme amacıyla kızağın
ön kısmına geçti ve mendili oraya bağladı. Rüzgâr şiddetle
bayrağı sallamaya başladı. Tekrar kızağa binen bey:
 “Bu da tamam!” dedi. Keşke buraya ikimiz sığabilseydik!
 “Beni merak etmeyin ama atı örtmek gerek, tere batmış!”
deyip beyin altından bir örtü aldı. “Böylece sen de korunmuş
olursun..” dedi ata sevgiyle.
 Kızağın yanına gelip beye:
 “Şu örtüye ihtiyacınız yok...” dedi. Örtü ve biraz saman alıp
kızağın arkasına geçti, karda bir çukur kazdı; samanları yere
 serdi. Başlığını iyice çekip kürküne sarınarak samanların
üstüne oturdu.
 Bey göz ucuyla uşağını izliyor, yaptıklarına dudak
büküyordu. Köylülerin bir cahil sürüsü olduğunu düşünürdü
hep. Kızağın içine saman serdi, yan tarafına uzandı.
 Uykusu yoktu, sürekli aynı şeyi düşünüyordu: Kazandığı
veya kazanacağı parayı... Tanıdığı zenginleri, zenginliğin
yollarını... Almaya niyetlendiği koruluğu ne kadar önemliydi!
Bundan bir servet yapabilirdi:
 “Meşe ağacından iyi kızaklar yapılır, tabii keresteden de,
odundan da...”
 Yaptığı hesabın sonunda yıllık gelirinin on iki bin ruble
olduğunu görüyordu: “Ama ben yine de orayı almak için on
bin ruble vermem. Sekiz bine anlaşırım... Üç bini peşin; hele
paranın ucunu görsün bir...” Elini paranın bulunduğu cebe
attı, para yerindeydi.
 “Yolu nasıl kaybettik. Orman buralarda; bir baraka falan
olmalı. Nedense hiç köpek sesi de gelmiyor...” Dışarının
sesine kulak kabarttı; rüzgârın sesinden başka ses yoktu.
 “Böyle olacağını bilseydim, köyde kalırdım ama önemli
değil, sadece bir gün kaybetmiş oluruz. Bu kadar kötü bir
havada kimse bu yola girmeye cesaret edemez!”
 Ayın dokuzunda kasaptan para alacağını düşündü:
 “Buraya gelmek istiyordu. Beni bulamayacak. Evdeki kadın,
ayağımıza kadar getirilen parayı bile almayı beceremez. Cahil
bir kadın. Ne yapması gerektiğini bilemez...”
 Önceki gün ziyaretlerine gelen kaymakama da karısının
gereken misafirperverliği göstermediği geldi aklına.
 “Kadın işte! Zaten görüp bildiği ne ki! Hem, anamın
babamın zamanında evimiz neydi ki? Bir samanlık, bir de
aşevi... Ama ben bu on beş yılda neler neler kazandım; bir
 dükkân, iki meyhane, değirmen, buğday ambarı, tarlalar, saç
damlı, arabalıklı kocaman bir ev...
  Bugünlerde herkes kimden söz ediyor: Benden. Niye?
Sürekli çalışıyorum da ondan. Kimselere benzemem ben.
Yağmur demem, çamur demem çalışırım. Para havadan
kazanılabilir mi? Yoo, ter dökeceksin. Böyle, yollarda
geceleyeceksin, gözünü bile kırpmayacaksın!”
  Giderek kurumlanıyordu.
  “Sanırlar ki insan asil olursa bir şey olur. Ahmaklar!
Mironoflar servet yaptı. Niye?.. Çalıştılar! Yeter ki sağlığım
yerinde olsun.”
  Mironofların zenginliği hakkında birileriyle konuşmayı öyle
istiyordu ki! Ama kimi bulacaktı? Ne diye köyde kalmamıştı
sanki? Zekâsını gösterip övünürdü. Rüzgâra kulak kesildi...
  Kalkıp çevresine bakındı. Beyaz bir karanlığın içinde, atın
sadece başını, kuyruğunu görebiliyordu; gerisi yalnızca kar...
  “Ne ettim de dinledim şu uşağı... Yola devam etmeliydim.
Ne de olsa bir yerlere varırdık. En azından Griçkino’ya döner,
ihtiyarın evinde uyurdum. Oysa şimdi bütün gece burada
perişan olacağım; ama hayatta zevk var mı ki? En iyisi
çalışmak... Bir sigara daha yaksam...”
  Cebinden sigara çıkardı, fazla kibrit harcamamak için iyice
sindi; birkaç denemeden sonra yaktı. İçini bir sevinç sardı.
Sigarayı kendisi değil, rüzgâr içtiği hâlde, üç-beş nefes
çekince rahatladı. Yeniden uzandı ve iyice örtündü. Geçmişi
düşündü ve kazanacağı paraların hayalini kurmaya başladı
yine. Birden aklı bulandı; bedeni uyuştu.
  Bir sallantıyla silkindi; at altından saman mı çekmek
istemişti acaba? Ya da içinden gelen bir sallantı mıydı? Kalbi
öyle şiddetle atıyordu ki kızağı titretiyor gibiydi. Gözlerini
araladı. Çevresinde değişen bir şey yoktu. Ortalık biraz
 aydınlanmış görünüyordu. “Ortalık ışıyor, sabah olacak...”
dedi ama ay ışığını anımsadı.
 Kalkıp önce ata baktı, arkasını rüzgâra vermişti hayvan,
ayakta titriyordu. Üstündeki örtü karla kaplanmış, yemliği
kenara kaymıştı. Yelesi karlarla sertleşmiş gibiydi.
 Başını uzatıp uşağın ne hâlde olduğunu merak etti; sürekli
aynı durumdaydı, üstüne çektiği örtü, kar içindeki ayakları...
“Soğuktan kuyruğu titretmese hiç değilse! Ne üstünde var, ne
başında. Ölür mölürse herkes ayıplar beni. Ahmaklar,
ahmaklar...” diye düşündü.
 Atın üstündeki örtüyü alıp uşağa örtmeyi geçirdi aklından.
Ama kalkarsa yeri soğuyacaktı. Hem at da üşüyordu.
 “Onu yanıma niye aldım ki! Hepsi karımın yüzünden...”
Karısından hiç hoşlanmıyordu. Kızağa tekrar uzandı.
“Amcam da böyle bir gece geçirmişti ama ona bir şeycikler
olmamıştı...” Sonra başka bir şey anımsayarak:
 “Sebastian’ın cesedini karın içinden çıkarmışlardı... Köydeki
ihtiyarın evinde geceleseydim, bunlar gelmeyecekti başıma.”
 Kürkünün sıcaklığı uçmasın diye iyice sarındı paltosuna,
gözlerini kapatıp tekrar uyumaya çalıştı ama ne yaptıysa
uyuyamadı; tersine, canlanmış gibiydi. Tekrar para hesapları
yapmaya başladı. Konumuyla gurur duyuyordu. Bir yandan
da köyde kalmadığına hayıflanıp “Orada böyle olur muydu?
Şimdi rahatça uzanmış olacaktım!..”
 Bir ara horoz sesi duyduğunu sandı, umutlandı; yakalarını
çekip kulak kesildi ama bu çabaları boşuna gitti; rüzgâr,
sadece rüzgâr...
 Uşak, öylece büzüldüğü kızağın arkasından hiç
kımıldamamış, kendisine birkaç kez seslenen beyi
yanıtlamamıştı. Kızağın arkasından başını çıkarıp karla kaplı
 kütleyi süzerek: “Oralı bile değil, herhâlde uyuyor...” dedi.
Yeniden yatmayı denedi. Hiç sabah olmayacak gibiydi.
  Tekrar kalkıp çevresine baktığında, “Şurası kesin ki tan
ağarıyor...” dedi. “Saatin kaç olduğunu anlayabilsem bir; ama
kürkümü açarsam üşütürüm. Sabah olduğunda hemen kızağı
hazırlarız...”
  İçinden bir ses, sabaha hayli zaman olduğunu söylüyordu.
Ama giderek korkmaya başlıyor, hem duygularını yoklamak
hem de vakit geçirmek istiyordu.
  Kürkünün iplerini dikkatle açtı, yelek cebine ulaşıp saatini
arandı; öyle karanlıktı ki kibrit yakmadan olmayacaktı. Diz
çöküp dikkatle ilk kibriti yakmayı başardı. Saate bakıyor ama
gördüğüne inanamıyordu: Gecenin on ikisini on dakika
geçiyordu.
  “Ne bitmez gece!..” dedi. Üşüdü ve hemen önünü ilikledi.
Birden, rüzgârın monoton uğultuları arasında, canlı, belirgin
başka bir ses duydu: Kurt!.. Kurt öyle yakınındaydı ki
çenesinden gelen sesleri duyabiliyordu. Yakasını bir daha
indirip iyice kulak kesildi. At da titrettiği kulaklarıyla bu sesi
dinliyordu. Kurt sustuğunda at da işaret verircesine soludu.
Bey uyumayı falan aklından çıkarmış, kaygılanmıştı. Tekrar
işlerini, parasını düşünmeye çalıştı ama başaramadı. Köyde
gecelemediği için öyle üzülüyordu ki!
  “Nereden koydum aklıma şu koruluğu! Para mı
kazanamıyordum sanki? Hele de sarhoşken insanın
hemencecik donduğu düşünülürse...”
  Bu düşünceyle ürpermişti. Tekrar uzanmak istedi; korkusunu
uzaklaştıracak bir şeyler yapmak niyetindeydi. Sigarasını,
kibritini çıkardı; sadece üç kibriti kalmıştı, hiçbirini
yakamadı. “Tanrı kahretsin!” diye sövdü kime olduğunu
bilmeden. Yakamadığı sigarayı elinden attı, boşalan kibrit
 kutusunu cebine attı. Kaygıdan ne yapacağını bilemiyordu;
kızaktan çıktı, arkasını rüzgâra verip belindeki kemeri
sıkıladı.
 “Neden burada ölümü bekleyeyim? Ata biner giderim.
Üstünde binicisi olursa, at hiç nazlanmaz. Şu adama gelince
onun için ölmekle yaşamak arasında fark yok. Yaşayıp da ne
edecek? Hayattan bir zevki mi var? Ama benim öyle mi?”
 Atı çözdü, dizginleri geçirip binmek istedi ama kürkü ve
çizmeleri o kadar ağırdı ki başaramadı. Kızağa tırmanıp
oradan binmeyi düşündü; kızak sallandı ve kendisi yere düştü.
Son olarak, hayvanı kızağın yanına çekti. Dikkatle kızağa
basıp karnını atın sırtına dayadı. Bu hâlde biraz kalıp zor bela
binebildi.
 Kızağın sallantısına uyanan uşağın kendisine bir şeyler
söylediğini sandı:
 “Ahmaklar, sizin aklınıza uymam sadece hayvanlık. Burada
durup kendimi mi harcayayım!”
 Rüzgârla açılan kürkünü bacaklarına çekti. Atı, ormanın ya
da bir barakanın bulunduğunu düşündüğü yola doğrulttu.
 Uşak, kızağın arkasındaki örtüye güzelce sarınmıştı ve hiç
kımıldamıyordu. Sürekli olarak doğanın içinde bulunan,
yoksulluğun ne olduğunu bilen benzerleri gibi o da sabırlı ve
dirençliydi. Hiç kaygılanmadan saatlerce bekleyebilirdi.
 Beyin seslenişini duymuş fakat hiç cevap vermemişti. Çünkü
ne konuşmak, ne de konumunu bozmak istiyordu. İçtiği
çayların ve karda koşturmasının bedenine verdiği ısıyı
koruyordu ama bunun uzun sürmeyeceğinin de farkındaydı.
Yediği kamçılara rağmen, üsteleyen ama ayağa kalkamayan
bir beygir gibiydi.
 Delik olan çizmesindeki ayağı üşümeye başlamıştı;
başparmağını kımıldatamıyordu.
   Bütün bedenini saran bir soğuğa yakalanmıştı. Bu gece
ölebileceğini, bunun gerektiğini düşündü ama ölüm
düşüncesini hiç de korkunç bulmadı; çünkü hayattan bir zevk
almamış, yaşamı bitmek bilmez bir esaret olmuş, o da bundan
bıkmıştı.
  Korkunç da değildi ölüm; çünkü bu dünyada işlerine koşarak
ömrünü çürüttüğü beylerin dışında, kendisini dünyaya
yollayan rahmeti bol bir Tanrı olduğuna, sadece ona bağlı
olduğuna ve ondan fenalık gelmesinin düşünülemeyeceğine
emindi.
  “Buradaki hayatı bırakıp gitmek çok üzücü ama ne gelir
elden? Gittiğim dünyaya da alışırım ne de olsa. Ama
işlediğim günahlar? Onlar ne olacak?..”
  Ayyaşlığını, içkiye harcadığı parayı, karısına kötü
davranışlarını, sövmelerini, kiliseye nadiren gidişini anımsadı.
“Günahkârın biriyim ben ama kabahati bende mi? Beni Tanrı
böyle yaratmadı mı? Eğer günahkârsam, suç benim mi?”
  Bu geceye dair böylesi düşünceleri vardı ama hemen sonra
karışık başka hayallere daldı.
  Kimi zaman karısının gelişini, içkili eğlenceleri, zaaflarını
kimi zaman yolculuklarını, köydeki ihtiyarın evini, miras
hakkındaki tartışmaları, çocuğunu atı, beyi düşünüyor,
“Adamcağız köyde gecelemediği için ne çok pişmandır.
Bunca zenginliğini bırakıp mezara girmeyi istemez. O ayrı,
biz ayrı!” düşünceleri karıştı ve uykuya daldı.
  Bey, ata binmek için uğraşırken kızak sarsılınca uşağın
sırtını verdiği arkalık kırılmış, kızağın tekeri arkasına
vurmuştu; uyanıp konumunu değiştirmişti. Bacaklarını
kaplayan karı silkip kalktı. Soğuk ciğerlerine işliyordu.
Bunun ne demek olduğunu anlamış, beyine seslenerek artık
 atın ihtiyacı kalmayan ama kendisinin ihtiyaç duyduğu örtüyü
bırakmasını istemişti.
 Bey bunu duymamış ya da anlamamış, atı sürüp gitmişti.
Uşak, bir başına kalınca ne yapacağını düşündü. Bir barınak
aramaya gücü olmadığını hissediyordu. Az önceki yerine de
yatamazdı; çünkü hemen karla kaplanmıştı. Kızakta da
kalamazdı, örtünecek bir şeyi yoktu. Yırtık kürküne
güvenmiyordu. Üzerinde sadece gömlek varmış gibi
üşüyordu.
 “Tanrım!” dedi korkuyla. Yalnız olmadığını, onu esirgeyen
biri olduğunu düşünüp ferahladı.
 İç çekip üstündeki örtüyle kızağa girdi; beyin yerine yattı.
Ne yapsa ısınamadı; zamanla kendinden geçti. Acaba eceli
gelmiş miydi? Bilmiyordu ama hazırdı her ne olursa.
 Bey, atı bir baraka olduğunu sandığı bir yöne sürüyordu. Kar
yağışı hızlanmıştı, bu nedenle gözlerini açamıyordu. İleri
eğilmiş, kürkünü atın beliyle bacaklarına sıkıştırmaya
çalışıyor, güç bela ilerleyebiliyordu.
 Bu şekilde biraz ilerlediler. Bey, sürekli dosdoğru gittiğini
sanıyordu. Sadece kar vardı önlerinde...
 Önünde ansızın bir gölge gören bey, sevinip atını oraya
yöneltti. Köy evlerinden birinin duvarı gibi görünmüştü
burası gözlerine. Ama gölge sürekli yer değiştiriyordu. Bu bir
ev olamazdı. Belki bir hendekte biten uzun otlardı; rüzgârın
önünde sallanıp duruyorlardı. Göz açtırmayan tipide azap
çeker gibi görünen bu otları gören beyi bir korkudur aldı.
Atını dehledi. Gölgeye doğru giderken doğrultu
değiştirdiğinin farkına varamadı. Artık başka bir yerlere
doğru gidiyordu ama sürekli ormana, barakaya gittiğini
sanıyordu. At sağa gitmek istediği hâlde, o sürekli atın başını
sola çeviriyordu.
  Tekrar gölgeler gördü önünde. Heyecanlandı. Bu, kesinlikle
bir köy olmalıydı. Oysa bunlar demincek geçtiği, rüzgârın
salladığı otlardı. Burada niyedir bilinmez, tekrar korktu.
Otların çevresinde yeni nal izleri vardı. Eğilip bakınca, bunun
kendi izleri olduğunu gördü. Bir daire çizip etrafında
dolanmış olmalıydı. “Artık bittim!” diye inledi.
 Korkusunu atmak için aydınlık görünen beyaz bir ses belası
da vardı; burayı aşmak için atı topukladı.
 Şimdi de kulağına köpek uluması, kurt uluması gibi sesler
geliyordu ama o kadar belirsiz seslerdi ki bunlar, hayal mi
gerçek mi, ayırt edemiyordu. En zayıf sesleri bile duymak
için kulak kesildi.
 Ansızın sağırlaştırıcı bir sesle bütün gövdesi sarsılmıştı; atın
boynuna yapıştı, hayvancağız da titriyordu ve sesi korkunçtu.
Bir an neler olduğunu anlayamadı; belki atı, artık
dayanamadığını göstermek için kişnemişti. “Lanet olası
hayvan!..” diye bağırdı. Korkusunun boşuna olduğunu anladı
ama asıl korkusu geçmemişti.
 “Sakin olmalıyım...” diyordu ama ne yapsa sakinleşemiyor,
hayvanı koşturmaya çalışmakta üsteliyordu.
 Donuyordu. Semer kısmına gelen yerleri sızım sızımdı. Kar
denizinde boğulacağını anlamıştı.
 Atın ayağı sürçtü birden; kar kütlelerinden birinin içine
daldı. Uğraşıp dururken yana düştü. Bey, kendini attan attı ve
küçük eyeri yerinden oynattı. Bağsız kalan hayvan, hemen
sıçrayarak doğruldu, kişnedi ve bir anda gözden kayboldu.
Bey, karlara yarı gömülü hâlde kalakalmıştı. Atın ardı sıra
gitmeyi düşündü ama kar öyle derin, kürkü o kadar ağırdı ki,
yirmi adımdan sonra ilerleyemedi. Soluk soluğa durdu:
“Ağaçlık, meyhaneler, çiftlik, dükkân, evim, depolarım,
 neredesiniz? Bu da ne demek oluyor?” O kadar korkmuştu ki
başına gelenlere inanamıyordu.
 “Bu bir rüya mı?” diye sordu kendine. Uyanmak istiyordu
ama her yerine dolan şu karlar rüya olabilir miydi? Artık
korunulması mümkün olmayan, hızlı bir ölüm sunan şu kar
denizi rüya mıydı?
 “Tanrım!..” diye inledi. Bir gün önce kilisedeki törende,
yaldızlı bir çerçeve içinde eskimiş kutsal heykeli, inananların
sattığı mumları heykelin önünde yakışını, hemen söndürüp
sandığında saklamak için kendisine getirişlerini anımsadı.
Aynı heykele şimdi kendisi de dualar ediyordu. Yine de bu
sonsuzluğun ortasında bunların hiç önemli olmadığını, onlarla
kendisinin acıklı durumunun bir olmadığını hissediyordu.
 “Atı gözden kaybetmemem gerek. İzlere bakıp onu
yakalamalıyım. Sakin olmalıyım...” diye düşündü.
 Ağırdan yol almaya karar vermiş olduğu hâlde, ileri doğru
hızlandı. Bata çıka koşuyordu; izler, karın derin olmadığı
yerlerdekiler zorlukla seçiliyordu.
 “Bittiğimin      resmi     bu;    izleri   kaybedecek,      atı
bulamayacağım!..” Birden siyah bir leke gördü. At, kızak,
bayrak, oklar hepsi orada duruyordu.
 Daha önce uşakla birlikte düştükleri karların önündeydi; at,
onu kızağın yanı başına getirmiş, kızağa elli adım kala
silkinip koşmuştu. At eskiden bulunduğu yerde değil, okların
yakınındaydı.
 Bey, elini kızağa koyarak dinlenmeye ve toparlanmaya
çalıştı. Uşak yerinden kalkmıştı. Kızağın içinde karla kaplı bir
kütle vardı. Bunun, uşağı olduğunu hemen anladı. Bütün
korkularından kurtulmuştu.
 Şimdi bir tek şu kaygısı vardı: At üzerinde giderken korkup
korkmayacağı. Bu korkudan kurtulmanın bir yolunu
 bulmalıydı; arkasını rüzgâra çevirip kürkünü, çizmelerini kar
dolmuş eldivenini -birini yitirmişti- çıkardı; kemerini açıp
tekrar sıkıladı. Köylülerin satmak için getirdiği buğdaylara
bakmaya gittiğinde de hep bunu yapardı. Atın ayağını
kurtarmak geldi aklına; yaptı. Atı getirip eski yerine bağladı.
Onu örtmek de istiyordu. O anda uşağın kımıldadığını gördü.
Yarı yarıya donmuş adam çabalayarak kalktı, oturdu. Elini bir
şeyi kovmak ister gibi salladı; bir yandan da bir şeyler
mırıldanıyordu. Bey, uşağın seslendiğini anladı. Elindeki
örtüyü bırakıp kızağa yaklaşarak:
 “Ne diyorsun?”
 “Benim ecelim geldi. Bana olan borcunu oğluma ya da
karıma öde.”
 “Hayrola, dondun mu?”
 Ağlamaklı ses, deminki işareti yineleyerek:
 “Öyle hissediyorum. Ecelim geldi. İnşallah günahlarım
affedilir...”
 Bey hareketsiz, sessiz durdu sonra; kazançlı bir iş yaptığı
anlardı, müşterisiyle çekişirkenki gibi, kararlı bir tutumla,
geriye bir adım attı. Kürkünün eteklerini kaldırıp kızaktaki
karları dışarı atmaya başladı. Sonra, kürkünü açıp uşağı
kızağın arkasına attı ve onu kapatacak biçimde üstüne uzandı.
Artık kulağındaki tek ses uşağın solumalarıydı.
 Uşak bir süre öylece kaldı, göğüs geçirip soludu ve usulca
devindi.
 Bey:
 “Hepsi bu işte; hani ölüyordun? Artık ısın. İnsan dediğin
böyledir.”
 Ama bunu sürdüremedi, şaşkındı; gözleri yaşarıyor, çeneleri
birbirine vuruyordu. Gırtlağına tıkanan bir şeyi yutmak ister
 gibi sustu. “Korkudan ölüyorum, ne kadar da bitkinim!” diye
düşündü. Ama bu bitkinliği giderek sevmeye başladı.
  “İnsanlar böyledir işte...” dedi kendi kendine. İçinde
sevecenlik duyguları bularak. Gözlerini kürküne silip rüzgârın
almak için çabaladığı kürkünü eliyle bastırıp uyur uyanık
kaldı bir zaman. Ama içindeki sevinci paylaşma arzusuna
öyle bir kapıldı ki, uşağa:
  “Üşüyor musun?” diye sordu.
  “Yoo, yavaş yavaş ısınıyorum.”
  “Buna sevindim; neredeyse ben de ölüyordum!”
  Çeneleri takırdamaya başladı, gözlerine yaşlar doldu, sustu.
  “Bir şey olmayacak, bunu biliyorum, biliyorum...” diye
düşünüyordu.
  Altındaki uşağın sıcaklığı, kürkü tatlı bir ılıklık vermeye
başlamıştı. Ama kürkünün eteklerinde olan elleri, ayakları
buza kesiyordu; fakat bunu umursadığı söylenemezdi. Aklı
fikri uşağı ısıtmaktaydı. Dönüp birkaç kez atına baktı. Rüzgâr
örtüyü uçurmuştu. Kalkıp örtmesi gerektiğini düşündü ama
uşağı bir an olsun yalnız bırakmayı kaldırmadı içi.
  Uşağı ne çok ısıttığını düşünmek, alışverişlerdeki gibi bir
hâkim duygusuyla dolduruyordu içini. “Tehlike geçti artık...”
diyordu. Üç saatleri de böyle geçti; zaman silinip gitmişti
aklından. İlk anlarda, hayalinde, tipiyi, kızağı, titrek atı
görüyor, altındaki adamı düşünüyordu. Giderek bunlara anılar
da katılmaya başladı: Köydeki bayramları, karısını, polis
komiserini, mum sandığını anımsadı; uşağı o sandığın altında
yatıyor gördü. Alışverişe gelen köylüler, beyaz dutlar, saç
damlı evler... Uşağı bu kez o evlerin altında kalmış gördü.
Sonunda her şey iç içe geçti, karıştı. Gökyüzünün bütün
renklerinin bileşiminden nasıl beyaz bir renk çıkarsa, anıları
da öyle olmuş, uyuyakalmıştı.
   Rüyasız, uzunca bir uyku; sadece sabaha karşı görülen bir
düş: Kilisedeydi, mum sandığının önünde... Bir kadın beş
kapik verip mum alıyor. Mumu sandıktan çıkarıp verecek ama
elleri onu dinlemiyor; ayaklarına söz geçiremiyor. Bunca
sıkıntı arasında masa, masa olmaktan çıkıp yatak hâline
geliyor. Kendisi o yatakta, evinde. Yataktan kalkması gerek,
polis komiseriyle randevusu var; şu ağaçlık işini
konuşacaklar; hayır, öyle olmayabilir... Ata yemlik takacaklar.
Karısına, komiserden haber olup olmadığını soruyor. “Hayır!”
yanıtı alıyor ama o sırada birinin evin taş merdivenlerine
geldiğini duyuyor. Gelen o olabilir. Hayır, durmadan geçip
gidiyor. Karısına tekrar soruyor. Karısı aynı yanıtı veriyor.
Kendisi hâlâ yatakta, kalkamaz hâlde bekliyor. Korkuyor,
seviniyor; beklediği gelmiş... Hayır, bir başkası. Asıl
beklediği... Evet, o, ışıklar içinde belirip kendisini çağırıyor.
Bu birkaç saat önce uşağın üstüne yatmasını buyurandır.
Onun kendisini anımsamasından hoşnut. “Geliyorum!” diye
bağırıyor ve uyanıyor. Bu kez, birkaç saat öncekinden daha
farklı bir varlık. Kalkmak ister, beceremez; elini oynatmak
ister, oynatamaz; bedeni kendisini dinlemez ama bunun için
üzülmüyor. Altındaki uşağın ısınıp canlandığını düşünür:
Kendisinin bey değil, uşağın bey olduğunu, hayatın kendinde
değil, uşakta olduğunu...
  Solumasına kulak verir uşağın, horlamalarını dinler. Hâkim
bir sesle:
  “O soluk alıyor; ben de alıyorum...” der. Aklına paraları,
dükkânı, alım satım işleri, Mironov’un milyonları düşer.
Vasili denen adamın -kendisi- bunlarla neden ilgilendiğini
anlaması zordur: “İşlerin sonuna aklı ermezmiş onun!..” der,
“Benim de anladığıma göre, onun aklı yetmemiş! Oysa şimdi
hata payı yok, gerçekle yüz yüzeyim!..” Demin kendisine
 seslenmiş olanın çağrısını bir daha duyar. Sevinçle,
“Geliyorum!..” diye bağırır ve kendisini bağlayan bir şey
olmadığını hisseder. Ölümlü dünyada son düşüncesi bu olur.
 Tipi dinmemişti. Kar dans ediyor, beyin üstüne bir katman
daha atıyor, at titriyor, kızağın önünde, ölü beyinin altında
yatan uşak uyuyordu.
 Uşak sabaha karşı, müthiş şekilde üşümeye başladı ve bu
üşümeyle uyandı. Bu soğuk gecede bir rüya görmüştü:
Değirmene buğday götürüyordu arabayla. Bir otlaktan
geçerken nasıl olduysa batağa saplanmışlardı. Arabanın altına
girmiş, yerinden oynatmaya çalışıyordu. Ne garip, araba
kımıldamıyordu; kendisi de arabaya yapışmıştı.
 Böğürleri eziliyordu. Hava ne çok dondurucuydu! Bir
yolunu bulup arabanın altından çıkmalıydı.
 “Şu çuvalları suya atmalı...” dedi. Tuhaf şeyler hissediyor,
uyanıp gözlerini açıyor ve her şeyi anımsıyordu. Buz tutan
araba, üstündeki ölü efendisi. Sesler, kızağa vuran atın
ayaklarından geliyor.
 Beye iki kez sesleniyor; anladığı gibi, beyi ölü. “Tanrı
günahlarını affetsin!..” diyor.
 Başını çeviriyor, üstündeki karda parmağıyla bir delik açıp
bakıyor; sabah olmuş. Rüzgâr, arabanın oklarının arasında
vızıldıyor, kar yağıyordu. At hareketsiz. “O da mı öldü
acaba?” diye geçiriyor içinden. At soğuktan katılaşırken, son
kez gayret edip kızağa çarpmış ve uyanmasını sağlamıştı.
 “Tanrım, benim de ölümüm yakın. Her şey buyurduğun gibi
olsun ama o kadar kolay bir şey değil bu; iki kere ölemem ki.
Seve seve katlanırım. Hiç değilse uzun sürmese, ne olacaksa
hemen olsa...”
 Elini çekip, gözlerini kapatır, uyuşur; artık öleceğine kesin
gözüyle bakıyordur.
  Kızak karla kaplanmış, sadece üstündeki mendil seçiliyordu.
At, karnına kadar sert bir kar katmanı içinde ayakta, her yeri
bembeyaz duruyordu. Bir gecede öyle çökmüştü ki kemikleri
sayılıyordu.
 Beyin cesedi kaskatıydı. Kaldırıldığında bacakları
birleştirilemiyor, uşağın bedenini sarmayı sürdürüyor gibiydi.
Atmaca bakışları donuktu. Bıyıkları buz tutmuştu.
 Bedeni kısmen donsa da hayattaydı uşak. Uyandırıldığında
öldüğünü, öbür dünyada olduğunu sanmıştı. Kızağın karlarını
atan, beyin cesedini yüklenen köylüleri gördüğünde, öbür
dünyada bile köylülerin bulunmasına şaşmıştı.
 Hâlâ sağ olduğunu, ayak parmaklarını hissetmediğini
anladığında, sevinmekten çok üzüldü.
 İki ay hastanede kaldı. Üç ayak parmağını kestiler, diğerleri
sağlamdı. Çiftlik uşaklığı etti bir süre. Kocadığında, gece
bekçisi olarak yirmi yıl daha yaşadı. Sonra da kendi evinde,
heykellerin altında, elinde yanan bir mum tutarak öldü. Son
nefesini vermeden önce, ettiği kötülükler için karısından af
diledi; oğluyla, torunlarıyla helalleşti. Oğlunu ve gelinini
gereksiz bir boğazın yükünden kurtardığı, usandığı bu
dünyayı son kez bırakıp zamanla iyice anladığı öbür dünyaya
göçeceğini düşünüp mutlu öldü.
 Acaba şimdi gözünü açtığı öbür dünya daha iyi miydi?
Yoksa orada da horlandı mı? Yahut beklediğinden daha iyi
şeylerle mi karşılaştı? Bunun gerçeğini bir gün hepimiz
mutlaka anlayacağız.
                 İNSAN NE İLE YAŞAR?

 Simon, oldukça fakir bir insandı. Bu nedenle, ailesiyle
birlikte küçük bir barakada yaşıyor, ekmeğini ayakkabıcılık
yaparak kazanıyordu. Malsız mülksüz bir adamdı; işi fazla
para kazandırmıyordu ve geçim darlığı içindeydi. Kazandığı,
ancak karınlarını doyurmaya yetiyordu.
 Kendilerine kışlık elbise alacak imkânları yoktu. Bu
nedenle, çetin geçen kış mevsimi süresince karısıyla, koyun
derisi bir kürkü ortak kullanmışlardı; ama onun da yüzüne
bakılır yanı kalmamış, eskiyip yıpranmıştı. Yeni bir kürk
almak için iki yıldır para biriktiriyordu. Kış gelip kapıya
dayanmadan önce, az da olsa biraz para biriktirmişti.
Karısının kumbarasında üç ruble kâğıt para vardı. Köy
sakinleri de Simon’a beş ruble yirmi kapik borçluydu.
 Bir sabah koyun derisi getirmek için köye gitmeye
hazırlandı. Giydiği gömleğin üzerine karısının yamalı pamuk
ceketini, üstüne de kendi ceketini geçirdi. Kumbaradaki üç
rubleyi aldı, ağaçtan bir sopa kesip kahvaltıdan sonra yola
düştü. “Bugün borçlulara uğrar, beş rublemi alırım...” diye
geçiriyordu içinden. “Yanımdaki üç rubleyi de ekleyince kürk
için koyun derisi almama bu kadarı yeter.”
  Köye vardığında alacaklısına uğradı; fakat adamı evde
bulamadı. Adamın karısı borçlarını gelecek hafta
ödeyeceklerine söz verdi ve yanında o kadar parası
olmadığından bahsetti.
 Simon, başka bir köylünün evine uğradı. Köylü, meteliği
olmadığına yemin ediyor, yalnızca Simon’un onardığı bir çift
çizmenin karşılığı olan yirmi kapiği verebileceğini
belirtiyordu. Simon da koyun derisini borca almak istedi fakat
satıcı güvenemedi.
 “Getir parayı, al deriyi...” diyordu.
 Simon’un o gün bulup buluşturabildiği para yirmi kapikti;
alabildiği tek şeyse, bir çift keçe çizme oldu.
 Bir sıkıntı basmıştı Simon’u. Yirmi kapikle gidip içti, deriyi
de alamadan evinin yoluna tuttu. Sabah gelirken de çok
üşümüştü; fakat votka içtikten sonra, sağlam bir kürkü
olmamasına rağmen pek üşümüyordu. Elindeki asayla buzlu
toprağa vuruyor, diğer elinde çizmelerle güçlükle yürüyordu.
 “Hiç üşümüyorum.” diye söyleniyordu. “Koyun derisinden
kürküm de yok ama biraz içtim, damarlarımda onun sıcaklığı
var. Kürk palto da neme gerek; yoluma gider hiç de üzülmem.
Ben böyleyimdir, hiç umursamam. Kürksüz de yaşayabilirim.
Karım çok öfkelenecek ama...
 Ne ayıp değil mi, siz bütün gün ter dökün, emeğinizin
karşılığın vermesinler. Dur hele! Borcunu ödemezsen, ben
bilirim sana yapacağımı. Yirmi kapikle borç ödüyor! O kadar
para neyime yeter? Ben de votkaya verdim o parayı...
Elimden gelen bu! Durumu iyi değilmiş! Peki, tamam;
benimki iyi mi sanki? Evin var, davarların var. Benimse
başımı soktuğum bu barakadan başka bir şeyim var mı?
Kendi ekinlerini yetiştiriyorsun, ben öyle miyim ki her şeyi
 dışarıdan satın almaya mecburum. Ne kadar tasarruf etsem de
haftada üç rublem ekmeğe gidiyor.
 Eve geldiğimde neyle karşılaşsam dersiniz; ekmek yine
bitmiş, al sana bir buçuk rublelik gider daha! Bunun için
hemen borcunu ödeyeceksin, hiç anlamam!”
 Böyle yürüyüp giderken virajdaki bir türbeye varmıştı.
Gözlerini yukarı doğru kaldırınca mezarın ardında beyazımsı
bir şey gördü. Ortalık giderek kararıyordu. Simon, ne kadar
dikkatle baktıysa da gördüğünü bir şeye benzetemedi.
“Burada böyle bir şey yoktu. Acaba bir öküz mü? Yo, pek
benzemiyor. Bir insan başına benziyor daha çok; bembeyaz.
Ama burada kim ne arar ki?”
 Daha yakından görmek için yaklaştı, Simon. Baktığı şeyin
bir insan olduğunu fark edince şaşırdı: Mezarın duvarına
dayanmış bir adam, hareketsizce duruyordu. Adam çıplaktı;
ölü mü, diri mi olduğu da anlaşılmıyordu. Simon dehşet
içindeydi. “Onu soyup buraya atmışlar. En iyisi ben bu işe
karışmayayım, neme lazım...” diye geçirdi içinden.
 Böyle düşünerek yoluna gitti; adamı görmemek için de
türbenin önünden geçti.
 Birkaç adım attıktan sonra dönüp arkasına baktığında
adamın duvara dayanmadığını, kendisine bakar gibi
davrandığını fark etti. Simon’un korkusu iyice çoğaldı.
“Yanına mı gitsem, yoluma mı? Yanına gitsem, başım belaya
girebilir. Fakat kim bilir bu adam hin midir, cin midir? Ya
buraya geliş nedenleri kötü şeylerse! Hemen gırtlağıma
sarılırsa! Beni kim kurtaracak? Gırtlağıma sarılmasa bile,
başıma bela açabilir. Çıplak bir adamla durumum ne olur?
Üzerimdekileri çıkarıp ona veremem ya! En iyisi buralardan
kirişi kırmak!” diye geçirdi içinden.
  Simon, böylesi düşünceler içinde türbeyi ardında bırakıp
yoluna gidiyordu ki vicdan azabıyla yolun ortasında
kalakaldı.
 “Nedir bu yaptığın, Simon?” dedi kendi kendine, “Adamın
hâli içler acısı, sen ne yapıyorsun; korkup kaçıyorsun! Senin
paran pulun mu var ki çalınmasından korkuyorsun? Tüh sana
Simon!”
 Dönüp adamın yanına geldi.
 Simon, adama yaklaştı ve yüzüne dikkatle baktı. Genç bir
insana benziyordu. Vücudu yarasız beresiz ve sağlam
görünüyordu; fakat birazcık korktuğu ve donmak üzere
olduğu belliydi. Duvara dayanmış duruyordu. Yere eğik
başını kaldırıp Simon’un yüzüne bakmadı. Kendinde değil
gibiydi ve gözleri kapalıydı. Simon azıcık daha sokuldu;
adam ayılır gibi göründü; başını kaldırıp gözlerini açarak
Simon’a baktı. Bir tek bakışı, Simon’un adama ısınmasına
yetti. Elindeki çizmeleri yere bırakıp kemerini açıp çizmelerin
üzerine bıraktı, ceketini çıkardı.
 “Konuşarak vakit geçirmeyelim...” dedi. “Hemen şu ceketi
giy!” Adamı kollarından tutup ayağa kaldırdı. Delikanlı
kalktığında, Simon onun sağlıklı ve temiz yüzlü biri olduğunu
gördü. Ceketini adama sardı fakat delikanlı ceketin kollarını
bulup giyemiyordu. Simon kolu tutup delikanlının giymesine
yardımcı oldu. Ceketi giydirip kemeriyle de sardı. Sonra,
yırtık şapkasını çıkarıp adamın başına koydu. Kendi başı
üşüdüğünde, “Ben neredeyse dazlağım ama onun uzun,
kıvırcık saçları var...” diye geçirdi içinden. Şapkayı alıp kendi
başına giydi. “Ayağına da bir şeyler bulsam iyi olur” deyip
delikanlıyı yere oturttu. Elindeki çizmeleri giydirip, “Şimdi
oldu, hemen ayaklarını hareket ettirip ısın. Gerisini sonra
hallederiz. Nasıl, adım atabilecek misin?” diye sordu.
  Delikanlı, ayağa kalkıp nazik bir tavırla Simon’a baktı ama
konuşmadı.
 “Niye konuşmuyorsun?” diye sordu Simon. “Hava çok
soğuk; hemen eve gitmeliyiz. Benim asamı al, gücün
kesildiğinde ona yaslan. Evet, hadi gidelim.”
 Delikanlı yürümeye koyuldu; rahat adımlarla yürüyor,
arkada kalmıyordu.
 Böylece giderlerken: “Nerelerdensin, kimlerdensin?” diye
sordu Simon.
 “Buralı değilim.”
 “Öyle olmalı; çünkü buralıları tanırım. Mezarın yanında ne
yapıyordun?”
 “Bunu söylememi istemeyin.”
 “Sana kötülük mü yaptılar?”
 “Hayır; Tanrı cezalandırdı beni.”
 “İyiliği de kötülüğü de veren O’dur elbette ama yiyecek ve
kalacak yer bulmalısın. Nereye gitmek istersin?”
 “Hiç fark etmez.”
 Şaşkındı Simon. Adam dolandırıcıya falan benzemiyordu.
Nazikçe konuşuyor fakat kendisiyle ilgili şeyler konuşmaktan
kaçınıyordu. Simon, içinden, “Zavallı, başına ne geldi
acaba?” diyordu. Delikanlıya: “Öyleyse benim evime gidelim,
hiç değilse ısınırsın...” dedi.
 Beraberce Simon’un evine doğru yürümeye başladılar.
Güçlü bir esinti çıkmıştı, ipince gömlekle kalan Simon
üşüyordu. Votkanın etkisi azalmıştı, iliklerine kadar üşüyordu.
Burnunu çekiyor, karısının ceketine sarınıyordu. “Al bakalım
koyun derisini! Deri almaya gittim, üstüm başım açık hâlde
eve geliyorum, yanımda da çıplak bir adam. Katriyona çok
kızacak!..”
  Aklına karısı geldiğinde, üzüldü; fakat delikanlıya bakıp da
onun bakışını görünce mutlu oldu.
 Simon’un karısının değişmeyen günlük işleri vardı: Odun
yarmak, su taşımak, çocukları doyurmak... O, bu işlerini
saatler öncesinden yapmıştı. Şimdi ise, “Ekmeği bugün mü
yapsam, yarın mı?” diye düşünüyordu. İrice bir dilim ekmek
artmıştı.
 “Simon yemeğini yediyse ve evde de fazla yemezse,
ekmeğini yarın yaparım...” diye düşündü
 Ekmek dilimini eliyle tarttı. “Ekmek bugünlük yeter. Tek
pişirimlik un kaldı evde. Cumaya kadar da onunla yetiniriz.”
 Ekmeğini kaldırıp masa başına geçerek kocasının gömleğini
elden geçirmeye başladı. Bir yandan da Simon’u kürk için
deri alırken hayal ediyordu.
 “Tüccar kandırmasa bari. Kocam sağ olsun fazla saftır. O
kimseyi aldatmaz ama onu çocuklar bile aldatabilir. Sekiz
ruble fena para değil. O paraya güzel bir kürk alabilir.
Sepilenmiş deriden olmasa da, sağlam bir şey olmalı. Bu kış
iyi bir kürküm olmadığı için az mı zorlandım! Irmağa, konuya
komşuya bile gidemiyordum. Kocam evden çıktığında, ne
bulursa geçiriyordu üstüne. Benim giyeceğim bir şey
kalmıyordu. Bugün yola çıktığında vakit geçti biraz, ancak bu
saatlerde gelebilir. Tanrı vere de parayı meyhanede
harcamaya!”
 Böylesi düşüncelere dalmıştı Matriyona; bir anda ayak
sesleri duymaya başladı, sonra içeri iki kişi girdi. Matriyona
elindeki işi bırakıp hole çıktı. Simon ve yanında gençten,
şapkasız biri...
 Matriyona kocasının nefesinin votka koktuğunu hissetti.
“Tanrım, içmiş!” diye geçirdi içinden. Kocası paltosuzdu;
sadece ceketiyle duruyordu ve elinde de koyun derisi falan
 olmadan, yüzü kızarmış hâlde durduğunu görünce öyle
üzüldü ki içi parçalandı. “Parayı votkaya vermiş!..” diye
düşündü. “Kimin nesi olduğu belirsiz biriyle harcamış parayı.
Yetmezmiş gibi, alıp adamı bir de eve getirmiş.”
 Matriyona ikisine yol açıp onları izledi. Simon’un yanındaki
adamın kocasının ceketini giymiş, narin yapılı, gençten biri
olduğunu fark etti. Başında şapka yoktu. Eve girdiklerinden
beri, adam ne hareket etmiş, ne de başını kaldırıp kadına
bakmıştı. Kadın, “Böyle korktuğuna göre tekin biri
değildir!..” diye düşündü.
 Kadın somurtup, ikisinin neler konuşacağını merak eder gibi
ocağın önünde beklemeye koyuldu.
 Kocası şapkasını çıkarıp olağandışı bir şey yokmuş gibi
geçip peykeye oturdu.
 “Matriyona, yiyecek bir şeyler getir bize.”
 Kadın, kendi kendine homurdanıp bulunduğu yerde
beklemeyi sürdürdü. Her ikisine de bakıp başını ‘hayır’
dercesine salladı. Kocası, kadının öfkesine kayıtsız kaldı. Her
şey yolundaymış gibi adamın kolunu tutup “Gel dostum...”
dedi, “Bir şeyler yiyelim.”
 Delikanlı geçip sedire oturdu.
 “Yemek yapmadın mı bugün?” diye sordu Simon.
 Kadının sabrı taşmıştı.
 “Yaptım yapmasına ama size değil. Herhâlde aklın başında
değil senin. Bir de içmişsin. Hani deri almaya gitmiştin?
Deriyi bırak, eve ceketle dönüyorsun. Üstelik yanında bir de
elin adamını getiriyorsun. Benim sarhoşlar için hazırlayacak
yemeğim yok.”
 “Sus, Matriyona. Boşuna kendini yorma! Hele bir sor önce,
nasıl bir adam diye?”
 “Sen parayı ne yaptığını anlat?”
  Simon, ceket cebinden üç rubleyi çıkardı.
 “Bütün para burada. Trifonof’tan hava aldık. Haftaya
varmaz ödeyecekmiş.”
 Kadın biraz daha öfkelendi. Deri almak bir yana, kendi
ceketini de bu adama giydirmiş, alıp bir de eve getirmişti.
 Parayı masadan alıp gizli bir yere kaldırırken:
 “Sizin için tek lokmam yok. Herkesin açını biz mi
doyuralım!” dedi.
 “Kadın, sus hele. Bak ne diyeceğim...”
 “Ahmak ve ayyaş bir adamın nesini dinleyeyim! Seninle
evlenmek istememekte haklıymışım demek ki. Çeyizlerimi
bile satıp parasını içkiye yatırdın. Bugün kürk almaya gittin;
onun parasını da meyhanede harcadın!”
 Simon, sadece yirmi kapik harcadığını, adamı ne hâlde
bulduğunu anlatmaya çalışsa da karısı buna izin vermedi.
Karısı almış başını gitmiş, yirmi yıl öncesinden söz ediyordu.
 Matriyona hiç durmadan konuştu durdu, sonunda kocasına
atılıp delikanlıyı kolundan yakaladı.
 “Ver ceketimi...” dedi kocasına, “Başka ceketim yok. Bunu
bir daha giymeyeceksin. Hemen çıkar şunu, seni alçak!”
 Simon ceketi çıkarmaya başladı. Ceketin bir kolunun astarı
dışarı çıkmıştı. Kadın, ceketi kocasının elinden kaparken
dikişler sökülmeye başladı. Ceketi ele geçiren kadın hemen
üstüne giydi, kapıya doğru yürüdü. Dışarı çıkmak
niyetindeydi. Kararsız kaldı bir an. Aslında evden biraz
ayrılıp sakinleşmek istiyordu; ancak yabancının da nasıl bir
adam olduğunu da merak ediyordu.
 Eşikte durmakta olan kadın:
 “Bu adam eğer gerçekten güvenilir biri olsaydı, böyle çıplak
dolaşmazdı. Şu hâle bakın! Üzerinde bir gömlek bile yok.
 Eğer namuslu bir adam olsaydın, onu nereden bulduğunu
söylerdin...” dedi.
 Kocası:
 “İşte benim de anlatmaya çalıştığım şey bu...” dedi.
“Türbenin önüne geldiğimde onu çıplak, soğuktan ölecek
hâldeyken buldum. Bu havada çıplak oturulur mu! Tanrı
gönderdi beni ona, yetişmeseydim donar giderdi. Sence ne
yapmalıydım? Ben yetişmeseydim hâli ne olurdu! Onu yerden
kaldırıp üzerimdekileri giydirdim, alıp buraya getirdim.
Neden bu kadar sinirleniyorsun? Yazık değil mi, hepimizin
başına gelebilir bu!..”
 Matriyona, tam konuşmaya başlayacakken delikanlıya bakıp
sustu. Delikanlı, peykenin ucuna ilişmiş, hareketsiz
duruyordu. Elleri dizlerinin üstündeydi, başı göğsüne
düşmüştü. Gözlerini yummuştu. Alnında, acı çekmekten
kaynaklanan kırışıklıklar oluşmuştu. Matriyona, sessizliğini
bozmamıştı. Simon “Tanrı’dan hiç korkun yok mu?” diye
sordu.
 Matriyona bu sözler üzerine, delikanlıya baktı. Bu adama
karşı birden kalbi yumuşadı. Eşikten dönüp ocağa giderek
yemek getirdi; elindeki bir fincanı masaya bırakıp içine biraz
kvas doldurdu. Kalan irice ekmek dilimini de masaya koyup
kaşıkları sıraladı.
 “Buyurun...” dedi.
 Simon, delikanlıyı masaya buyur etti.
 Ekmeği küçük küçük parçalara ayıran Simon, kvası ufaladı.
Beraberce kaşıklamaya başladılar. Matriyona, masanın bir
ucuna ilişmiş, elleri başında, delikanlıyı izliyordu.
 Kadın, bu delikanlıya merhametle bakıyordu. Giderek daha
canayakın buluyordu onu. Adamın yüzünde bir ışıltı
belirmişti. Somurtmuyor, kadına bakıp gülümsüyordu.
  Yemeklerini yiyince masayı toparlayan Matriyona,
delikanlıyı sorgulamaya başladı:
 “Kimsin, kimlerdensin?”
 “Buralardan değilim.”
 “Ne arıyordun buralarda peki?”
 “Bunu anlatamam.”
 “Birileri malını mı çaldı?”
 “Beni Tanrı cezalandırdı.”
 “Bu soğukta, orada çıplak mı yatıyordun?”
 “Evet, soğuktan donmak üzereydim. Beni gören Simon
merhamet edip ceketini bana giydirdi; alıp evine getirdi. Siz
de karnımı doyurdunuz ve bana iyi davrandınız. Tanrı bunun
karşılığını verecektir.”
 Kadın ayağa kalktı. Pencere önüne gidip onardığı gömleği
alıp delikanlıya verdi; giymesi için bir de pantolon
buluşturdu.
 “Bunu da giy.” dedi, “Sonra da tavan arasına veya ocağın
üstüne uzan.”
 Delikanlı ceketi çıkarıp gömleği giyerek tavan arasına
uzandı. Kadın mumu söndürdü, ceketi alıp kocasının yatağına
çıktı.
 Kadın ceketi dizlerine örttü ama aklı delikanlıdaydı,
uyuyamıyordu.
 Ona son ekmeklerini verdiğini, sabaha ekmeklerinin
kalmadığını, bir de verdiği ceketle gömleği düşününce derin
bir kedere boğuldu. Fakat delikanlının gülümseyişini
hatırlayınca içi tekrar sevinçle doldu.
 Matriyona saatlerce uyuyamadı, birden kocasının da
uyuyamadığını fark etti; dizlerine örttüğü ceketi onun üstüne
çekti.
 “Simon?”
  “Ne var?”
 “Son ekmeği de siz yediniz, hamur da yoğurmadım.
Sabahleyin ne yiyeceğiz, bilmiyorum. Komşumuz
Martha’dan biraz ödünç alabilirim.”
 “Tanrı büyüktür...” dedi Simon.
 Kadın biraz sessiz kaldıktan sonra:
 “Eli yüzü temiz birine benziyor ama neden kim olduğunu
söylemiyor?”
 “Kendine göre bir sebebi vardır muhakkak.”
 “Simon?”
 “Yine ne var?”
 “Biz hep verdiğimiz hâlde, neden karşılık alamıyoruz?”
 Simon söyleyecek bir şey bulamıyordu:
 “Sus da uyuyalım artık!..” deyip arkasını döndü.
 Sabahleyin Simon uyanmıştı. Fakat çocukları hâlâ uyuyordu.
Evde ekmek yoktu. Karısı ekmek istemek için komşuya
gitmişti. Delikanlı, şöminenin üstünde kendi başınaydı.
Gözleri düne göre daha ışıltılıydı.
 Simon:
 “Evet, boğaz ekmek ister, beden de giyecek tabii...” dedi.
“Geçimlik parayı kazanmak için çalışmak gerek. Ne tür işler
gelir elinden?”
 “Hiçbir şey.”
 Afalladı Simon, “İstersen öğrenebilirsin...” dedi.
 “Ben de diğer insanlar gibi çalışırım.”
 “İsmin nedir?”
 “Mihael.”
 “Dinle Mihael, kendinden söz etmek istemiyorsan sen
bilirsin; fakat geçimini sağlamak zorundasın. Eğer
gösterdiğim gibi çalışırsan, yiyeceğini ve barınağını
sağlarım.”
  “Tanrı seni kutsasın... Çalışırım tabi. Sen sadece ne
yapacağımı söyle.”
 Simon, başparmağına sicim dolayıp bükmeye başladı.
 “Ne kadar kolay, gördün mü!”
 Mihael de onun yaptığını izledi; o da parmağına sicim
dolayıp bükmeye başladı.
 Simon daha sonra ona sicimin nasıl mumlanacağını öğretti.
Mihael çabucak öğrendi. Simon bu kez, ona kalın ipleri nasıl
bükeceğini ve dikeceğini öğretti. Mihael öğrenmekte
zorlanmıyordu. Aradan üç gün geçince hayatı boyunca bu işi
yapmış gibi ustalaşmıştı. Ara vermeden çalıştı ve çok az
yiyecekle yetindi. İşlerini bitirdiğinde, sessizce tavanı
izliyordu. Sokağa neredeyse hiç çıkmıyor, gerektiğinde
konuşuyor, şaka yapmıyor, eğlenmiyordu. Matriyona’nın ona
yemek verdiği gün dışında, gülümsediğine rastlamadılar.
 Aradan haftalar ve aylar geçti; Mihael geleli tam bir yıl
olmuştu. Simon’un evinde yaşıyor, onunla çalışıyordu. O
kadar nam salmıştı ki herkes Simon’un kalfası Mihael kadar
sağlam ve güzel çizmeleri kimsenin dikemeyeceğini
söylüyordu; çevredeki herkes onlardan çizme almaya
geliyordu. Simon’un durumu da gittikçe iyileşiyordu.
 Bir kış günüydü. Simon ile Mihael, işlerini yapıyorlardı. Bu
sırada barakalarının önüne kızaklı üç atın çektiği bir araba
geldi. Simon ve kalfası, merakla baktılar pencereden. Araba
kapılarında duruyordu, bir uşak atlayıp hemen kapıyı açtı.
Bey, barakaya girmek için eğildi, içeri girdiğinde başı az daha
tavana değecekti. Odanın dörtte üçünü kaplayacak kadar
yapılıydı adam.
 Simon kalkıp eğilerek selamladı adamı. Bir yandan da
şaşkınca bakıyordu. Böyle birini ilk görüşüydü. Simon sıska,
Mihael narin, Matriyona’nın kemikleri sayılıyordu; oysa bu
 adam başka bir dünyadan gelmişti sanki. Al yüzlü, devasa
gövdeliydi; boynu bir boğanın boynuna benziyor,
bakışlarından bir soğukluk yayılıyordu.
  Bey, ahlaya inleye kürkünü çıkarıp bir kenara attı, peykeye
ilişirken, “Usta hanginiz?” diye sordu.
  “Bendeniz, efendim...” dedi Simon ileri çıkıp.
  Bey, uşağına seslendi: “Fedka, deriyi getir.”
  Uşak, elinde katlanmış bir deriyle içeri koştu. Bey, deriyi
alıp masanın üstüne bıraktı. Uşaktan deriyi açmasını istedi.
  Uşak söyleneni yerine getirdi. Bey, deriyi işaretle, “Bana
bak ayakkabıcı...” dedi. “Bu deriyi görüyor musun?”
  “Evet...”
  “Nasıl bir deri olduğunu söyleyebilir misin peki?
  Eliyle deriyi yoklayan Simon: “Güzel bir deri,” dedi.
  “Tabii ki öyle! Senin gibi bir ahmak ömründe böylesini
görmemiştir. Alman malıdır ve su içinde yirmi ruble eder.”
  Korkuya kapılan Simon, “Böyle deriyi neden gereyim?”
dedi.
  “Pekâlâ! Bu deriden çizme yapabilir misin bana?”
  “Elbette efendim, yapabilirim.”
  Bey kükredi: “Demek öyle! Fakat çizmeleri kime yaptığını,
derinin ne kadar kaliteli olduğunu aklından çıkarma sakın.
Öyle bir çizme olsun ki bir yıl dayansın; ne biçimi bozulsun
ne de dikişleri atsın. Eğer yapabilirsen, al deriyi ve kes;
yapamayacaksan şimdi söyle. Demedi deme, eğer bir yıl
geçmeden bu çizmenin biçimi bozulur veya dikişleri atarsa,
seni içeri tıktırırım. Eğer hiçbir şey olmazsa, sana on ruble
veririm.”
  Alabildiğine korkan Simon, diyecek söz bulamıyordu.
Mihael’e bakıp dirseğiyle dürterek fısıltıyla, “İşi alayım mı?”
diye sordu.
   “Al...” dercesine başını salladı Mihael.
  Mihael’in önerisine uyup bir yıl boyunca biçimi
bozulmayacak, dikişleri atmayacak çizmeleri yapmayı kabul
etti.
  Uşağına seslenen bey, öne uzattığı sol ayağındaki çizmeyi
çıkarmasını buyurdu.
  “Ölçünü al...” dedi. Simon, ölçü kâğıdını alıp diz çökerek
beyin çorabını kirletmemek için elini iyice önlüğüne sildi,
ölçü almaya girişti. En başta ayak tabanını ölçtü, kâğıt
ölçütünü ayağın üst tarafına dolayıp baldır ölçüsünü çıkardı;
ancak kâğıt endazesi kısa geliyordu, adamın baldırı ağaç
kökleri gibi kalındı.
  “Diz kısmını sakın dar yapma!..”
  Simon bir kâğıt şerit daha ekledi. Bey, çoraplı ayak
parmaklarını çıtlatırken barakadakileri gözlemeye başladı.
Mihael’i o sırada fark etti.
  “O da kim?” dedi.
  “Kalfam... Çizmelerinizi o dikecek.”
  “Unutma, öyle sağlam yapacaksın ki bir yıl dayanacak.”
  Simon kalfasına baktığında, onun beye bakmadığını, sanki
biri varmışçasına gözlerini beyin arkasında bir yere
çevirdiğini fark etti. Mihael bakarken birden gülümsedi, yüzü
ışıldadı.
  “Niye sırıtıyorsun, ahmak?!” diye kükredi bey. “Öyle
sırıtacağına çizmeleri vaktinde nasıl bitireceğini düşünsene.”
  “Tam vaktinde hazırlanacaklarına emin olun...” dedi Mihael.
  “Bunu aklından çıkarma sakın!” dedi bey. Çizmelerini,
kürkünü giyip kapıya doğru ilerledi; ama başını eğmeyi
unuttuğu için kafası kapının üstüne çarptı. Homurtulu küfürler
savurup başını ovuşturdu. Sonra arabasına kurularak çekti
gitti.
  Simon, bey çıktıktan sonra, Mihael’e, “Ne adam ama!.. Dağ
gibi. Başına kalasla bile vursan bir şey olmaz. Kapı az daha
devriliyordu ama ona bir şey olmadı.”
 Matriyona, “İnsanın öyle bir hayatı olursa, nasıl boğa gibi
güçlü olmasın ki...” dedi. “Böylelerine Azrail bile
dokunamaz.”
 Simon, kalfasına, “İşi kabul ettik ama bu işten pişman
olmayız umarım. Deriye paha biçilmez, bey ise nemrut gibi
bir insan... Küçücük bir hatayı bile affetmez. Senin gözlerin
daha keskin; ellerin benimkinden hızlı, ölçüye göre kes
çizmeleri. Yüzünün son dikişlerini ben yaparım...” dedi.
 Kalfa, verilen emre uydu; deriyi alıp masaya serdi, uygun
biçimde katlayıp elindeki bıçakla kesmeye başladı.
 Matriyona gelip Mihael’in deri kesişini izlemeye başladı
fakat onun yaptığını görünce afalladı. Çizme yapım işini
izlemeye alışkındı. Fakat kalfa deriyi farklı bir biçimde
kesiyordu. Konuşmak, bir şeyler söylemek istedi; ama
içinden, “Beyin çizmelerinin nasıl yapılacağını belki de ben
bilmiyorumdur...” diye geçirdi. “Mihael elbette nasıl
yapacağını bilir, ben hiç sesimi çıkarmayayım.”
 Deriyi kesen Mihael bir iplik aldı, çizmelerinki gibi iki
ucundan değil, bir ucundan, terlik gibi dikmeye başladı.
 Matriyona iyice kaygılandı ama yine karışmadı. Mihael
vakit öğleyi buluncaya dek dikiş dikti. Simon, öğle yemeği
için kalkınca çevresine bakındı ve kalfasının beyin getirdiği
deriden bir çift terlik diktiğini fark etti.
 “Tanrım!” diye bağırdı Simon. “Benimle bir yıldır çalışıp da
bugüne kadar hiç hata yapmayan sen, böyle bir şeyi nasıl
yaparsın!” diye geçirdi içinden. “Bey, şeritli, ucu bol, uzun
çizmeler sipariş etmişti; kalfamsa hafif terlikler dikmiş ve
 güzelim deriyi mahvetmiş. Beye ne diyeceğim ben? Böyle bir
deriyi asla bulamam!..”
  “Sen ne yaptın, dostum?” diye sordu kalfasına. “Beni
öldürdün. Beyin uzun çizmeler istediğini sen de biliyorsun,
ama bu yaptığın ne?”
  Kalfasını azarlamaya koyulmuştu ki kapının çıngırağı çaldı
birden. Eşikte biri vardı. Pencereden dışarıya göz attılar,
beyin yanında az önce gördükleri uşak girdi.
  “Kolay gelsin...” dedi.
  “Sağ olun, hoş geldiniz...” dedi Simon. “Size bir yardımım
dokunabilir mi?”
  “Hanımefendim, çizmeler için gönderdi beni.”
  “Onlara ihtiyacımız yok artık; bey sizlere ömür.”
  “Olamaz!”
  “Buradan çıkıp eve gitmesi bile nasip olmadı; arabadayken
eceli geldi. Eve geldiğimizde uşaklar araba kapısını açınca
yere yuvarlanıverdi. Öleli çok olmuştu. O kadar da ağırdı ki
zor taşıyabildik. Hanımefendi size gitmemi isteyip, ‘Kendisi
için çizme siparişi veren ve deri bırakan beyin artık çizmeye
ihtiyacı yok; naaşı için en çabuk tarafından hafif terlikler
diksin!..’ dememi buyurdu. Bunları söylemek için geldim.”
  Kalfa, derinin kalanını topladı, sarıp paketledi; hazırladığı
terlikleri birbirine vurup önlüğüne sildi: Kalan deriyle beraber
uşağa verdi. Uşak, “Kolay gelsin” diyerek çıkıp gitti.
  Mihael’in, Simon’un yanına gelmesinin üzerinden tam altı
yıl geçmişti. Bu süre içinde hayatında hiçbir değişiklik
olmamıştı; bir yere çıkmıyor, gerekmediği zamanlarda
konuşmuyordu. Bunca yıldır da sadece iki kez gülümsemişti;
ilki, Matriyona kendisine yemek verdiğinde, diğeri, bey
barakalarına geldiğinde. Kalfasından alabildiğine hoşnuttu
 Simon. Ona nereden geldiğini bir daha sormamıştı; tek
korkusu, Mihael’in onlardan ayrılma ihtimaliydi.
 Hepsinin evde olduğu bir gündü. Matriyona yemek pişiriyor,
çocuklar birbirleriyle oynaşıyor, Simon bir pencere önünde
dikiş dikiyordu. Mihael de diğer pencere önünde bir
ayakkabının topuğuyla uğraşıyordu.
 Çocuklardan biri Mihael’in yanına koşup omzuna yaslanarak
dışarı baktı.
 “Mihael Amca, bak! Bir kadın geliyor, yanında küçük
çocuklar var. Bize geliyorlar sanki. Kızlardan birinin ayağı
aksıyor.”
 Mihael de işini bırakıp çocuğun bahsettiği yere baktı. Simon
şaşkındı; Mihael’in sokağa baktığı görülmemişti; fakat şimdi
pencereye dayanmış, gözlerini bir noktaya sabitlemişti. Simon
da aynı yere baktığında, iyi giyimli bir kadının barakalarına
doğru geldiğini gördü. Kadın kürklü, yün şallar örtünmüş iki
küçük kızın elinden tutmuştu. Kızlar birbirine iki su damlası
kadar benziyordu; ama birinin sol bacağı diğerinden kısa
olduğu için aksayarak yürüyordu.
 Kadın avludan geçip hole vardı. Bakınarak kapı kolunu
bulup önce çocukları içeri soktu, sonra da kendisi girdi.
 “Kolay gelsin.”
 “Sağ olun, buyurun...” dedi Simon. “Size nasıl yardımcı
olabilirim?”
 Kadın, masanın kenarına sokuldu. İki küçük kız,
içeridekileri meraklı bakışlarla süzüp annelerinin dizlerine
yaslandılar.
 “Bu çocuklar için yazlık ayakkabı yaptırmak istiyorum.”
 “Yaparız. Gerçi bu kadar küçük ayakkabı yapmadık hiç,
ancak şeritle veya şeritsiz, keten tabanlı ayakkabılar
dikebiliriz. Kalfam işinin erbabıdır.”
  Simon dönüp Mihael’e baktığında, onu işe ara vermiş ve
gözlerini hiç ayırmadan kızlara bakmakta olduğunu gördü.
Kızlar kara gözlü, toraman, al yanaklı, sevimli çocuklardı ve
kılık kıyafetleri düzgündü; yine de Mihael’in neden onları
öyle izlediğini anlayamadı Simon. Bunu birazcık hayret verici
bulduysa da -Mihael onları tanıyormuş gibi bakıyordu-
kadınla ayakkabıların kaça mal olacağına dair konuşmaya
devam etmişti. Ödenecek para da kararlaştırılınca, ölçü
almaya koyuldu. Kadın, ayağı aksayan kızı dizlerine oturtup:
“Bu küçük kızdan iki ölçü alın; biri sağlam, diğeri aksayan
ayağı için. Diğer kızın da ayağı aynı büyüklükte. Onlar ikiz.”
 Simon, bir yandan ölçü alırken bir yandan da ayağı aksayan
kız hakkında merak ettiklerini soruyordu. “Ne oldu ona? Öyle
sevimli bir kız ki. Doğuştan mı öyle?” diye sordu.
 “Hayır, sonradan oldu; dizini annesi ezmiş.”
 Kadının kim olduğunu, çocukların neyin nesi olduğunu
merak eden Matriyona da konuşmalara katıldı o sıra:
 “Anneleri siz değilsiniz, öyle mi?” diye sordu.
 “Değilim, hanımefendi; anneleri de değilim, bir yakınları da.
Ben onları evlat edindim sadece.”
 “Kendi çocuklarınız olmamasına karşın, onları bu kadar
seviyorsunuz ha?”
 “Sevmem mi? İkisini de ben emzirdim. Benim de bir
çocuğum var ama Tanrı onu yanına aldı. O çocuğuma bile
bunca düşkün değilim.”
 “Bu çocuklar kimin peki?”
 Kadın, çocukların öyküsünü anlatmaya başladı:
 “Onların hikâyesi oldukça uzun ve üzücüdür. Altı yıla yakın
bir süre önce, anneleri ve babaları çok kısa bir aralıkla öldü.
Babaları salı, anneleri ise cuma günü toprağa verildi. Bu
yavrular babalarının ölümünden üç gün sonra dünyaya
 geldiler; anneleri doğumdan hemen sonra öldü. Kocam o
zamanlar köyde çiftçiydi. Bu çocukların aileleri kapı
komşumuzdu ve bahçelerimiz bitişikti. Babaları, ormanda
ağaç keserdi. Bir gün ağaç keserken ağaç üstüne devrilmiş.
Tam göğsüne düşen ağaç, adamcağızın içini dışına çıkarmış.
Son nefesini vermeden önce, evine güçlükle taşımışlar. Bu
olayın haftasında, karısı bu çocukları doğurdu. Yoksuldu,
kimsesizdi; yanında kalacakları birileri yoktu. Çocuklarını
kendi başına doğurdu ve ölüme kendi başına gitti.
 Ertesi sabah onu kontrol etmeye gittim. Fakat barakasına
girdiğimde, zavallı kadının bedeni soğuyup katılaşalı uzun
zaman olmuştu. Can çekişmesi sırasında bu çocuğun üzerine
yuvarlanıp dizini ezmiş.
 Barakaya köylüler doluşmuştu. Hemen bir tabut hazırlayıp
ölüyü yıkayıp toprağa verdiler. Bebekler bir başına kalıverdi.
Onlar ne olacaktı? Köyde o günlerde emzikli bebeği olan tek
kadın bendim, sekiz aylık bir yavrum vardı. Bunun üzerine,
bu yetimleri de bir süreliğine yanıma aldım. Köylüler toplaşıp
onları ne yapacaklarını tartıştılar, sonunda bana: ‘Mary,
çocuklar şimdilik seninle kalsalar iyi olur, sonra bir çare
düşünürüz...’ dediler.
 İlk zamanlarda ayağı aksayan çocuğu emziriyordum, ne de
olsa çok yaşamayacak diyordum. Sonra, oturup düşündüm; bu
günahsızlar ne diye sefil olsun? Merhamet edip onu da
emzirmeye başladım. Oğlumu ve bu ikizleri kendi sütümle
besliyordum. Sağlıklı, güçlüydüm, bol yemek yiyordum. O
günlerde sütüm öyle çoğaldı ki göğüslerimden taştığı bile
oluyordu. Kimi zaman biri beklerken, ikisini aynı anda
besliyordum. Biri doyduğunda, sıra üçüncüye gelirdi. Tanrı,
yaşı ikiyi bulmayan yavrumu yanına alıp bu çocukları
büyütmemi buyurdu. Durumumuz iyiydi ama o çocuktan
 başka çocuğumuz olmadı. Kocam şimdi değirmende bir mısır
tüccarının yanında çalışıyor, para yönünden sıkıntımız yok.
Ama benim kendi çocuğum olmadı; bu küçükler olmasa,
hayata zor dayanırdım. Onları öyle çok seviyorum ki benim
her şeyim bu ikizler.”
  Kadın bir eliyle, ayağı aksayan küçüğü dizlerine bastırıyor,
diğer eliyle de kendi gözyaşlarını siliyordu.
  Göğüs geçiren Matriyona, “Atasözü ne güzel söylemiş:
‘İnsan ailesiz yaşayabilir ama Tanrı’sız asla!’” dedi.
  Böylece konuşurlarken ansızın, içeriyi Mihael’in durduğu
köşede çakan bir şimşek aydınlatır gibi oldu. Ona
baktıklarında, elleri dizlerinde, gözleri tavana çevreli,
gülümseyen yüzünü gördüler.
  Kadın, kızlarını da alıp birlikte dışarıya çıktı. Mihael ayağa
kalkıp elindeki işi bir kenara bıraktı. Sonra önlüğünü çıkardı;
başını eğerek ustası ile karısını selamlayıp: “Hoşçakalın...”
dedi. “Tanrı’nın merhametine uğradım. Eğer bir hatam
olduysa siz de beni affedin.”
  Mihael’in üzerinde bir ışığın parladığını gördüler. Simon da
kalkıp kalfasını selamlayarak:
  “Mihael, senin herhangi bir suçun olmadığını biliyorum;
burada kalmanı istemeye ve sorgulamaya niyetim yok. Sadece
şunu yanıtla: Seni bulup buraya getirdiğimde alabildiğine
perişan ve kederliydin; fakat karım sana yemek verdiğinde
ona gülümsedin, yüzün aydınlandı; bey, ayakkabı yaptırmaya
geldiğinde, bir daha gülümsedin ve yüzünün aydınlığı
çoğaldı. Son olarak da deminki kadın çocuklarla geldiğinde
bir daha gülümsedin ve yine yüzünün aydınlığı arttı. Bilmek
istediğim şu: Yüzün neden böyle ışıklanıyor ve neden sadece
üç kez gülümsedin?”
  Mihael,
  “Cezalandırılmıştım ama Tanrı beni bağışladı. Yüzüm
bundan dolayı aydınlanıyor. Üç kez gülümseme nedenime
gelince, Tanrı beni üç gerçeği öğren diye yollamıştı,
öğrendim.
 İlki, karın bana acıdığında, bunun için ilk kez gülümsedim.
İkincisi, bey çizme siparişi vermeye geldiğinde, bir daha
gülümsedim. Son olarak da o hanımla çocukları gördüğümde,
üçüncü ve son gerçeği de öğrendiğimde...”
 Ustası, “Tanrı’nın sana verdiği ceza neydi, Mihael. Bir de
değindiğin üç gerçek nedir, söyle ben de öğreneyim...” dedi.
 Mihael:
 “Tanrı, onun yolundan ayrıldığım için cezalandırdı beni.
Cennetin meleklerinden biri olmama karşın, O’nun
buyruklarına karşı geldim. Tanrı, bir kadının canını almam
için yollamıştı beni. Dünyaya vardığımda, kendi başına yatan
bir kadıncağız gördüm: Kadın, deminki ikiz çocukları
doğurmuştu. Bebekler annelerinin yanında zor bela
kımıldanıyorlar ama kadın ne yapsa onları göğüslerine
kaldıramıyordu. Beni gördüğünde, canını alayım diye
Tanrı’nın gönderdiğini anlayıp gözyaşları dökerek, ‘Ey
Tanrı’nın meleği! Kocam kestiği ağacın altında kalıp birkaç
gün önce öldü. Kimin kimsen yok; bu günahsızlar ölüp
gidecek. Yalvarırım, canımı alma! N’olur, onları emzirmeme,
kalkıp yürüdüklerini görmeme yetecek kadar izin ver.
Çocuklar ana babaları olmadan yaşayamaz!’ Söylediklerini
dinleyip bir çocuğu bir göğsüne, diğerini de kollarına uzatıp,
göklere yükselip O’nun huzuruna çıktım ve ‘Tanrı’m,
verdiğin görevi yerine getiremedim; kadının kocası bir ağacın
altında kalarak can vermiş; kadın, ikiz yavrularının hatırına
canını almayayım, çocuklarının büyüyüp yürüdüklerini
göreyim diye yalvarıyor. Bu yüzden, verdiğin görevi yerine
 getiremedim.’ dedim. Tanrı, ‘Git, annenin ruhunu teslim
etmesini sağla ve üç gerçeği öğren: İnsanın içinde ne vardır?..
İnsana verileni ve verilmeyeni öğren. İnsan ne ile yaşar,
öğren. Bunları öğrenip tekrar göklere dön.’
 Bu sözler üzerine, tekrar yere inip kadına ecel şerbeti
sundum. Bebeler göğüslerinden düştüler. Bedeni yataktan
düştü kadının ve çocuklardan birinin dizlerini ezdi. Kadının
ruhunu Tanrı’ya götürmek amacıyla köy üzerinde
yükseliyordum ki bir esintiye kapılıp yere düştüm.
Kadıncağızın ruhu, kendi başına göklere yükseldi; bense
tekrar dünyaya, o türbenin yanına düştüm.”
 Yoksul karı koca, evlerinde kimi konuk ettiklerinin
farkındaydılar. Sevgi ve saygıyla gözyaşı döktüler. Melek
şöyle seslendi: “Bir başıma ve çıplaktım. İnsanların
ihtiyaçlarının neler olduğunu bilmiyordum; açlıktan içim
eziliyor, soğuk kemiklerime işliyor fakat ne yapacağımı
bilmiyordum. Bulunduğum tarlaya yakın bir türbe gördüm;
başımı oraya sokup soğuktan korunabileceğimi düşünerek
oraya gittim; ancak türbenin kapısı kilitliydi, içeri giremedim.
Hiç değilse rüzgârdan korunayım diye geçip türbenin arkasına
oturdum. Karanlık basmıştı. Karnım açtı ve donmak
üzereydim. Derken, yoldan birinin geçtiğini gördüm. Elinde
bir çift çizme tutuyor, kendi kendine konuşuyordu. İnsana
dönüştüğümden beri, ölümlü birini ilk görüşümdü bu; yüzü
korkunç görünüyordu, başımı çevirdim. Adamın soğuktan
nasıl korunacağını, ailesini neyle doyuracağını kendi kendine
konuştuğunu duydum. ‘Ben burada açlıktan, soğuktan
neredeyse öleceğim; adamsa kendi derdine düşmüş. Onun
bana yardımı olamaz’ diye geçirdim içimden. Beni gören
adamın kaşları çatıldı, yüzü biraz daha korkunçlaştı.
Bulunduğu yeri bırakıp yolun öte yakasına geçti. Kendimi
 çok çaresiz hissettim; fakat ansızın onun dönüp geldiğini
gördüm. Başımı kaldırıp yüzüne baktığımda, adamı neredeyse
tanıyamıyordum; demin yüzünde ölüm olan adam, canlanmış,
gençleşmiş gibiydi; yüzünde Tanrı’nın ilahî ışığı vardı.
Yaklaşıp, giymem için bir şeyler verdi, beni yanına alıp evine
getirdi. Evine getirdiğinde, karısı karşıladı bizi ve hemen
konuşmaya başladı. Kadının hâli, kocasınınkinden daha
korkunç görünüyordu ve soludukları havada ölümün kokusu
vardı; bu yüzden, güçlükle soluk almaya başladım. Benim
dışarının soğuğuna atılmamı istiyordu. Bunu yaptığında
hemen öleceğimi biliyordum. Kocası, ona Tanrı’yı
anımsatınca kadın çarçabuk değişti. Yemek getirip yüzüme
baktığında, ben de ona bakıp ölümün onun üstünde sözü
olmadığını gördüm. Hayat bağışlanmıştı ona; onun bu hâlinde
de Tanrı’yı hissettim.
 Hemen sonra, Tanrı’nın ilk dersini hatırladım: ‘İnsanın
içinde ne vardır?’ İnsanın yüreğine sevginin egemen
olduğunu öğrendim. Tanrı’nın vaat etmiş olduğu şeyleri bana
açık etmesiyle rahatlıyordum; ilk kez işte bunun için
gülümsedim. Ancak öğreneceklerim bitmemişti daha: ‘İnsana
neyin verilmediği’ ve ‘insanın ne ile yaşadığı?..’
 Evinizde yaşıyordum. Bir yıl geçti. Günün birinde, biçimi
bozulmayacak, dikişleri atmayacak çizmeler isteyen bir bey
geldi. Yüzüne baktığımda, omuzlarının üstünde arkadaşımı,
Azrail’i gördüm. O meleği benden başka gören olmamıştı;
onu tanıyordum; akşama varmadan, varlıklı beyin canını
alacağını biliyordum. ‘Adam bir yıl sonrasına hazırlanıyor
ama akşama varmadan öleceğini bilmiyor!..’ diye düşündüm.
Hemen, Tanrı’nın ikinci buyruğunu anımsadım: ‘İnsana
verilmeyen nedir?’
  İnsana sevginin egemen olduğunu biliyordum. Artık ona
neyin verilmediğini de anlamıştım: Kendi gereksinimlerinin
bilgisi... İkinci kez gülümsedim. Hem arkadaşımı görmekten,
hem de Tanrı’nın ikinci buyruğunu esinlemesinden dolayı
bahtiyardım.
 Fakat bilmem gerekenler bitmemişti: ‘İnsanın ne ile
yaşadığı...’ Tanrı, son dersi de esinleyinceye kadar beklemeyi
sürdürdüm. Altıncı yıl, kadınla ikiz çocuklar geldiler; kızları
hemen tanıdım ve hayatta kalmayı nasıl başardıklarını
öğrendim.
 Neler yaşadıklarını öğrenince düşündüm: Anaları, çocukları
için bana yalvarmış, bu yavruların kendi başlarına
yaşamayacaklarını söyleyince inanmıştım; fakat onlarla
yabancı biri ilgilenmiş, besleyip büyütmüştü. Kadının onları
öz çocuğu gibi sevdiğini görünce gözyaşı döktüm; kadında
can bağışlayan Tanrı’nın varlığını sezdim. İnsanları yaşatan
şeyi, öğrenmem gereken son şeyi de öğrendim. Tanrı, beni
bağışlayıp son dersi de esinlemişti; üçüncü kez gülümsedim.”
 Melek sözlerine son verince, üstündeki elbiseler yok oldu ve
insanın gözünün dayanamayacağı kadar güçlü bir ışıkla
kaplandı. Sesi o kadar yükseldi ki göklerden geliyor gibiydi.
Melek:
 “Anneye, çocuklarının neye ihtiyaçları olduğunun bilgisi
bağışlanmadı. Varlıklı bey de gereksiniminin ne olduğunu
bilmiyordu. Kimselere, karanlık çöktüğünde, çizme mi,
cesedine giydirilecek terliklere mi gereksinimi olduğu
açıklanmadı. O günahsız yavrular sağ kaldıysa, annelerinin
özeni sonucu değil, onları hiç tanımamasına karşın, merhamet
edip sevgi besleyen bir kadın var diyeydi; insanların tümü
kendilerini nasıl rahat ettireceklerini düşünerek değil,
insanlara verdikleri sevgiyle var kalırlar.
  Daha önceleri, Tanrı’nın insana hayattan tat alması için
arzular bağışladığını biliyordum; bugünse anladığım şu ki
gerçek, bunları kat kat aşıyor.
 Biliyorum ki Tanrı, kullarının ayrı ayrı değil, beraberce
yaşamalarını istiyor; bu yüzden her birine kendi
gereksinimlerini değil, hepsi için gerekenleri esinliyor.
 Biliyorum ki insanlar sadece kendilerini düşünerek var
kalıyor gibi görünseler de aslında onlara hayat veren tek şey
‘sevgi’dir. Seven Tanrı’ya; Tanrı, sevene yaklaşır. Sevgiyi var
eden sadece O’dur çünkü.”
 Melek, Tanrı’ya şükrederken sesi bütün barakayı inletti.
Barakanın damı yarıldı, göz kamaştıracak kadar parlak ışınlar
göğe doğru yükselmeye başladı. Simon, karısı, çocuklar
yerlere kapaklandılar. Melek gökyüzüne yükselmişti.
 Simon, gözlerini açtığında barakası eskisi gibiydi.

                                SON



 